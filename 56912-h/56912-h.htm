<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Novellák by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Novellák, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Novellák

Author: Mór Jókai

Release Date: April 3, 2018 [EBook #56912]

Language: Hungarian

Character set encoding: UTF-8

*** START OF THIS PROJECT GUTENBERG EBOOK NOVELLÁK ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_379">379</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=Q-NkAAAAMAAJ">http://books.google.com/books?id=Q-NkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXXVII. KÖTET</span></p>
<p class="center"><span class="caption">NOVELLÁK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<h1>NOVELLÁK</h1>
<p>&nbsp;</p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>CARINUS.</h2>
<p class="center">Historiai novella.</p>
<p>A császárok korszakában Róma környéke fény és pompa dolgában
vetekedett magával a fővárossal.</p>
<p>Mindenütt a római patriciusok villái tüntek elő a környékben,
úri kényelem tanyái, miknek kellemesekké alakításában remekelt
mindenféle művész, – a szobrásztól a szakácsig.</p>
<p>E derék patriciusok, kik közül egynémelynek jövedelme nyolcz,
kilencz millióra ment föl, gyakran voltak azon kellemetlen
helyzetben, hogy Rómát kerülniök kellett; az unalom, a sértett
hiuság, a nép és a praetorianok lázongásai, legtöbbször a császári
gyanú kényszeríték őket elhagyni a világváros kapuit s mezei
jószágaikra kivonulni.</p>
<p>Igy élt már több év óta Tiber-torkolati jószágán az öreg
Mesembrius Vir, a legvénebb senator, ki, a mióta Probus meghalt,
lábát sem tette Rómába és felé sem nézett a senatusnak. Ő ugyan a
köszvényt és a hályogot okozta, melyek lábaival és szemeivel
parancsoltak, s akárki jött hozzá, nem látta őt máskép, mint
currulis székén ülve, elefántcsont mankójával kezében, s szemei
előtt hosszú zöld ernyővel.</p>
<p>Két leánya volt az öregnek. Az egyik, Mezembria I., korán
férjhez ment egy császári kegyből nagy úrrá lett libertinhoz;
később a libertin elveszté fejét, vagyonai és a császári kegy a
szép hölgyre maradtak, ki nem sokára Róma Aspasiájának lőn
kikiáltva Glyceria melléknévvel. <span class="pagenum"><a name=
"Page_2" id="Page_2">-2-</a></span></p>
<p>Mesembrius természetesen, ha Glyceriáról beszéltek előtte, nem
csak vak, hanem még süket is volt, az ő száján pedig e név ki nem
jött soha.</p>
<p>Másik leánya volt Mesembria II. (keresztségi nevén Sophronia),
ki szüntelen az öreg úr mellett volt mezei jószágán; szép és
erényes hajadon, kinek három görög istennő látszott kölcsönözni
bájait: Juno termete kecseit, Venus arcza bűbáját, Psyche lelke
szendeségét.</p>
<p>Pedig Sophronia nem igen nagy hálára kötelezé le maga iránt a
pogány istennőket; a közel tengerparton élt a bölcs Eusebius, az
apostolok utóda; a szép hölgy régóta látogatá a titkos
gyűlhelyeket, hol e szent férfi hirdeté a Krisztus híveinek az igét
az egy Istenről, ki él lélekben és igazságban.</p>
<p>A vén Mesembrius jól tudá, hogy kedvencz leánya titkos
proselytája az új hitnek, és nem ellenzé azt; még magával leányával
sem vétette észre, hogy ő sejt ebből valamit.</p>
<p>Jöttek azonban Rómából délczeg patricius ifjak, a szép hajadon
híre által ide csalva, kik mind azon reménynyel kecsegtették
magukat, hogy kezét és szívét és millióit megnyerhetik. Mesembrius
szivesen fogadá őket; nagy lakomát rendezett tiszteletökre,
előhozatta százéves borait; az ifjaknak nem sok kellett a folyékony
tűzből, hogy leittasodjanak: az utolsó libatio után mindegyik
olyannak mutatta magát, a milyen valóban volt, s kibeszélte
szívének legtitkosabb hajlamát.</p>
<p>Az öreg Mesembrius hallgatott és elmélkedett.</p>
<p>Az egyik kéjencznek mutatta magát s dicsőíté Proculus s a
prægustator Maximin erényeit; másik ment volt e hajlamtól, hanem
annál nagyobb vágyat árult el despotának és rabszolgának lenni egy
személyben; s ha találkozott is végre egy omnibus numeris solutus,
midőn az utolsó themára került a sor, – a keresztyének felőli
véleményre, – a többiekkel együtt az is elárulá azon hitét, hogy a
keresztyén felekezet nem egyéb egy istentagadó sectánál, mely magát
a circusokból, népünnepekből, secularis játékokból <span class=
"pagenum"><a name="Page_3" id="Page_3">-3-</a></span> visszahuzva,
konok gyászolásával zavarja a nép örömeit, s e helyett sötét
barlangokban borzasztó ritusokat végez, felavatottjait kényszerítve
egy lisztbe pólált csecsemő szivét átverni késeikkel, s annak
véréből inni; hogy az istenek haragja ezek miatt látogatja a földet
árvizekkel, döghalállal, földrengéssel és barbárokkal, és hogy
ezeket nem lehet eléggé olajba főzni, szurok közt égetni,
vadállatokkal széttépetni s elevenen elásni, hogy az országról
elforduljanak az ég csapásai.</p>
<p>Mesembrius eleget hallott, s egyiknek sem adta leányát.
Tisztelte a martyrokat, de nem óhajtá leánya nevét köztük
említtetni.</p>
<p>Egy visszautasított kérő sem látta Sophroniát.</p>
<p>Egy napon fiatal napbarnított arczu lovag szállt be a vén
Mesembriushoz. Az öreg látta őt jönni kerti laka trichilumából, hol
botjára támaszkodva ült, s daczára hályogos szemeinek, már
messziről rákiálta:</p>
<p>– Ah, te jösz hozzám, Manlius Sinister? jer, jer, itt
vagyok.</p>
<p>Az öreg meg tudta látni, a kit akart.</p>
<p>Az ifju odasietett hozzá, megölelte s megszorítá kezét.</p>
<p>– Hogy megférfiasodtál, szólt mosolygó arczczal Mesembrius, s
mintha szemei nem elégítenék ki, kezeivel is végig tapogatá az ifju
arczvonalmait, karjait, vállait; a mióta Probussal elmentél, egész
ember lett belőled; hát te is leányomat megkérni jöttél, úgy-e?</p>
<p>Az ifjut zavarba hozá az egyenes kérdés.</p>
<p>– Nem vagyok ily önző, Mesembrius, engem régi barátságunk hozott
lakodba.</p>
<p>– Tudom, tudom, ismerjük a barátságnak azt a nemét, a mi egy
fiatal ember és egy vén ember között szokott lenni, a kinek szép
leánya van; mert leányom nagyon szép, Manlius; igen szép! hogyha
látnád! Oh ne mondd, hogy láttad, ezelőtt négy esztendővel mi volt
az? te is gyermek voltál, ő is; mit értettél akkor hozzá? De most!
oh Manlius, az nagy hiba volna tőled, ha bele nem szeretnél.
<span class="pagenum"><a name="Page_4" id=
"Page_4">-4-</a></span></p>
<p>– Mit használ az nekem, öreg barátom? te annyi kérőt elutasítál
ajtód elől, kik nálamnál jobbak, gazdagabbak és hatalmasabbak
voltak, hogy én még reményleni sem merek.</p>
<p>– Hogyne, Manlius? hát nem lehetsz-e te is gazdag és hatalmas?
Carinus czászár nem játszópajtásod volt-e? hát nagybátyád, a derék
Quaterquartus nem leghíresebb augur-e Rómában? kinek minden jóslata
beteljesül, ki kezében tartja a császárok és országok
jövendőjét.</p>
<p>– Ez mind igaz.</p>
<p>– Ugy-e bár? Látod, te még nagy ember lehetsz. Csak Carinus
kegyét kell kissé keresned s nagybátyádnak kedvében járnod. Ugy-e
pedig az könnyű dolog?</p>
<p>– Legalább nem nehéz.</p>
<p>– Lásd, lásd. Még ki tudja, mi nem lehetsz? Mibe kerül
Carinusnak a kedvedért egy gazdag senatort a vízbe fojtatni s
palotáit és kincseit neked adni? s akkor neked is lesz palotád és
rabszolgáid, rózsavízben fürödhetsz, s pávanyelveket ebédelhetsz.
Mi áll utadban? Erre a dicsőségre hason mászva is eljuthatsz. Hason
mászva, mondom.</p>
<p>Manlius hagyta az öreget beszélni.</p>
<p>– No, de maradj itt nálam, a míg kedved tartja és mulasd
magad.</p>
<p>Este felé pompás vendégség állt készen Manlius tiszteletére,
összegyűjtve mind abból, a mi ínyet, szemet és lelket
gyönyörködtet.</p>
<p>Az ifju arcza lángolt az ó falernumi tüzétől; gyakran csapkodott
öklével az asztalra, feledve a tiszteletet gazdája iránt.</p>
<p>Mesembrius észrevevé, hogy vendégének lelke nyilik a bortól, s
fél könyökére emelkedve, hozzáfogott az examenhez.</p>
<p>– Hát Manlius, mit szólsz e falernumihoz? nincs-e igazam, midőn
azt mondom, hogy Italia a föld keble, mert itt vannak a föld emlői:
azon hegyek, melyek e bort termik? <span class="pagenum"><a name=
"Page_5" id="Page_5">-5-</a></span></p>
<p>– És én mégis ittam már életemben lelkesítőbb italt.</p>
<p>– Lelkesítőbb italt Manlius? Kinek az asztalánál ittad azt
Manlius?</p>
<p>– Az Euphrat vizéből.</p>
<p>– Mit beszélsz?</p>
<p>A ktesiphoni csata után volt az. Egész nap verekedtünk, karomon
a vér, arczomon az izzadtság csurgott alá. Estére tönkre volt verve
a persa had, s ezen egy napon kiáradt az Euphrat medréből.</p>
<p>– S te akkor ittál belőle?</p>
<p>– Igen. Annak a víznek részegítő ereje van.</p>
<p>– A dicsőség részegíte le Manlius. Az volt abban a vízben!</p>
<p>– Nem tudom, mi volt benne? mert a hogy sisakom tele merítém, le
sem vettem addig ajkamról, míg egy cseppig ki nem ürült.</p>
<p>– Hanem azután vígan is voltatok, úgy-e bár? Hejh kedv szerint
lehetett mulatni az elfoglalt Ktesiphonban. Képzelem, jól lehetett
dolguk azoknak a szép feketeszemű menyecskéknek, a kik hevenyében
férj nélkül maradtak, meg azoknak a palotáknak s raktáraknak,
miknek gazdáit agyonvertétek. Uszott a katona tejben, vajban.</p>
<p>– Nem igen uszott biz az, mert még azon az éjszakán
továbbutaztunk, s mi a bogárszemű menyecskéket illeti, kemény
parancsa volt minden vezérnek, hogy az elfogott hölgyek erényét
katonáival tiszteletben tartassa.</p>
<p>– No, no. Nem igen szigorúan szoktátok ti venni az ilyen
parancsokat. Ismerjük már ezt.</p>
<p>– Mehercule! roszúl ismeritek, kiálta Manlius dühbe hozva.
Annyira keményen vettük a parancsot, hogy én egy legiomból való
katonát, ki egy szűzet elrabolt, lábainál fogva kötteték két
lehajtott fához s úgy hasíttattam kétfelé.</p>
<p>– No, de azért engem csak ne hasíts ketté, tréfálódzék az öreg
Mesembrius, rendkívül gyönyörködve azon nemes méltatlankodáson,
melyet vendége mutatott; azzal inte <span class="pagenum"><a name=
"Page_6" id="Page_6">-6-</a></span> egy közelálló numid
rabszolgának, ki egy faragványokkal ékes ezüst vedret tarta
kezében: – jer Ramon, töltsd meg vendégem serlegét.</p>
<p>– Hagyd el, kiálta Manlius, meg tudom én azt még magam is
tölteni, nem kell engem megitatni, mint Carinust, a ki restell
hozzányúlni a pohárhoz, mikor iszik, s azt hinné, hogy elfárad, ha
egy fügét saját kezével vinne a tányértól szájáig.</p>
<p>– Ej, ej, Manlius Sinister, te az Augustust rágalmazod.</p>
<p>– Aecastor! ez nem rágalom! hát nem tudnivaló-e róla, hogy lábai
soha sem érik a földet, még fürdőszobájába is zselleszéken jár; a
minap egy gyűrű volt az ujján, s azon panaszkodott, hogy nem bírja
elviselni annak a nehéz gyűrűnek a terhét, s lehúzatta az ujjáról.
Sőt többet mondok, most egy híres oklevélhamisítót hozatott ki a
börtönből, ki rendkivül ügyes mások névaláirásának utánzásában; ezt
megtette főirnokának, hogy még saját nevének leirásával se legyen
terhelve, s most ez a defraudator irja helyette minden országos
okiratra a nevét.</p>
<p>– Oh Manlius. Te mégis nagyon sokat elmondasz Carinusról, pedig
ő neked iskolatársad volt.</p>
<p>– Azzal nincs mit dicsekednem. Igaz, hogy sokszor megosztottam
vele kenyeremet, mikor neki nem volt, s rongyos palliumát
kicseréltem a magaméval! de nem óhajtom, hogy rám ismerjen valaha,
mert könnyen úgy járhatnék, mint többi iskolatársai, kik
megjelentek előtte, őt korábbi idők emlékeire figyelmeztetve, s
kiket aztán Carinus menten bedugatott a «feledés tornyaiba», hogy
magát a multak kellemetlen érzéseitől megszabadítsa.</p>
<p>– Jaj Manlius, te úgy beszélsz, mint egy Seneca, így te soha sem
fogsz Carinus kegye által magasra jutni.</p>
<p>– Mikor is volt arra szüksége szabad rómainak? kiálta büszkén
fölemelve fejét az eques: van kardom, van bátor szivem; ha ezek nem
birnak dicsőségre vezetni, nekem az olyan hatalom, melyet a porban
fekve lehet elnyerni, nem kell! ebeknek való az és libertinoknak.
<span class="pagenum"><a name="Page_7" id=
"Page_7">-7-</a></span></p>
<p>Mesembrius kezeit dörzsölve kaczagott örömében s unszolta az
ifjut, hogy igyék. A bor valódi jellemét kezdte visszaadni a római
rossz világ közepett nem lelkéhez illő vonásokra szoktatott
arcznak.</p>
<p>– Mondsza tovább, jó Manlius, a mit elkezdtél; a ktesiphoni
csatánál maradtunk: azaz, hogy ott maradt az ellenség, ti tovább
mentetek, a míg mehettetek.</p>
<p>– Tisztelem ősz szakálladat, senator, de azt nekem ne mondd,
hogy «a míg mehettünk». Mehettünk volna bizony a Jaxartesig: ember
nem volt, a ki ellenünk tudott volna állani. Hiába pusztíták el
utunk előtt a határt a futó persák; a római legióknak még a
pusztaság sem állott ellen; minden katona hátán vitte tiznapi
eledelét (az egész thraciai útban a legkeményebb télszakon kinn
aludtunk a fagyott rögön). A persák tapasztalák meggátolhatlan
közeledésünket, s midőn egy barbár nevű telepítvény elé értünk,
melynek kimondását római nyelvtől nem kivánhatják az istenek, ott
tábort üténk. – Alkonyat táján szemközt jöttek ránk a persa király
követei: pompás, gyémántos emberek, befont hajjal, gyűrűkbe szedett
szakállal, szépen kifestve pirosra, szemöldeik feketére s ujjaik
tele gyűrűkkel, mint valami menyasszonyok, s kivánták, hogy
vezessék őket az Augustus elé. – Carust értettem, nehogy Carinust
véld. – Ekkor egy férfihoz vezették őket, ki ott ült a gyepen,
fején egy sárga bőrsipka, és falatozott – jóféle avas szalonnát és
nyers babot. Egy kopott és durvaszövetű biborpalást volt nyakában,
mely őt másoktól megkülönbözteté.</p>
<p>– Ez volt Carus, ráismerek. Dörmögött közbe az öreg senator.</p>
<p>– Az Augustus félbe sem szakasztá vacsoráját a követek miatt,
nyugodtan ropogtatva vas fogai alatt a nyers babot, mialatt azok
amphitheatralis pathossal mondák el betanult beszédjüket, melynek
mind fényes igéretei, mind fenyegetései rosszúl hangzottak a nyers
lupinushoz, melyet a császár jóízűen evett. Midőn beszédjüket
végzék, Carus <span class="pagenum"><a name="Page_8" id=
"Page_8">-8-</a></span> levette kopasz, sima fejéről a sárga
bőrsipkát, s rámutatva, szólt a követeknek: «nézzetek ide és
tartsátok meg e szavakat: ha királyotok el nem ismeri Róma
fenhatóságát s provinciáit vissza nem adja, a milyen kopasz ez az
én fejem, olyan kopaszszá teszem országtokat.»</p>
<p>– Erről is Carusra ismerek.</p>
<p>– A követek ijedten kotródtak tovább, a legiók jó kedvvel
éneklék a hadi verset, melynek minden strophája ezen végződik:
«mille, mille, mille occidit».</p>
<p>– Ez Carus dicsőítő verse, kiről azt hírlelék, hogy egyes
viadalban ezer embert ölt meg az ellenségből.</p>
<p>– Igaz, annyit fogyasztott el.</p>
<p>– A fia tiz annyit ölt meg, csakhogy saját alattvalóiból. Sit
venia verbo. De mondd csak tovább Manlius, mi történt veletek
tovább? ezen egész hadjáratról mindenki másféle mesét mond. Egy azt
állítja, hogy a fekete Lygiok támadtak meg benneteket, másik
tumultusról beszél, harmadik csodákat említ. Annyi igaz, hogy ti a
helyett, hogy előre haladtatok volna, egyszerre visszafordúltatok,
noha ember nem állhatott többé ellenetek, a mint mondád.</p>
<p>– Úgy van, ember nem állhatott többé ellen, de hát nincsenek-e
hatalmasabb lények a föld felett?</p>
<p>– Valóban vannak; Róma istenei. De reménylem, hogy őket nem
haragítátok magatokra, s auguraitok kitudakolák a kedvező
auspiciumokat; veletek volt a világhírű Quaterquartus, derék
unokabátyád.</p>
<p>– Valóban ott volt; áldozatfüst, állatok béle nem hiányzott,
varju is jött elég a láthatárra.</p>
<p>– Manlius, nagyon profane beszélsz e szent dolgokról.</p>
<p>– Van okom róluk így beszélni. Segédcsapataink valahol egy félig
bőrbe öltözött embert fogtak el a pusztán, ki mint mondá, egy
láthatlan Isten iránti tiszteletből vonult ki a magányba testét
sanyargatandó, ott egy oszlopot rakott kőből, s ezen oszlop tetején
töltött már harmincz telet és nyarat, egyiránt tűrve fagyot és nap
hevét, s ott állt napestig kiterjesztett karokkal, mint egy crux,
vagy <span class="pagenum"><a name="Page_9" id=
"Page_9">-9-</a></span> számtalan hajlongással gyakorlá magát
fejének térdeihez ütésében; néhány legionarius kiváncsi volt
megszámlálni e hajlongásokat, de midőn azoknak száma már az
ezerkilenczszázig haladt, megunták a dolgot, s letaszíták a jámbort
az oszlopról és megölték. (Simeon Stylites.)</p>
<p>– S te sajnálod e nazarenust?</p>
<p>– Beszéljünk csendesen Mesembrius. Szavaimat vész kimondani és
meghallani. Ne gondold, hogy ittas vagyok, s most gondolom ki e
meséket. Én láttam ez embert haldokolni, mert későn jutottam oda
megmentésére. Nem átkozódék. Arczán túlvilági boldogság kifejezése
ült, szemeit égfelé emelte megdicsőülten s haldokolva megáldá
gyilkosait. Én elűztem azokat a sebesülttől s enyhítőleg hideg
vizet adtam neki, ő megköszönte s e szavakat sugá fülembe utolsó
lehelletével: «Rómaiak! ne menjetek a Tigrisen túl, mert ott a
láthatlan Isten paradicsoma van, ki nem engedi magát meggázolni!»
Én elmondám ez intést a császár kisebbik fia, Numeriannak, ki Cæsar
korában is jó barátja volt minden jó katonának, s ő tudósítá felőle
az Augustust, ki megdöbbenve az ascéta jóslatán, felszólítá
Quaterquartust, hogy tartson auguriumot. Az én nagybátyám ismeretes
arról, hogy oly oraculumokat tud mondani, mik meg nem
hazudtolhatják.</p>
<p>– Merészen beszélsz Sinister.</p>
<p>– Igy jósolta Probusnak egyidőben azt, hogy az ő családja fogja
Róma fényét helyreállítani ezer esztendő mulva.</p>
<p>– Csak?</p>
<p>– A sok lituus forgatásból végre az lett a tudomány, melyet
Quaterquartus dodonai ihlettséggel eldeclamált, hogy a legközelebbi
csatában Isten fog harczolni.</p>
<p>– Azt nem tevé hozzá, hogy mellettünk-e, vagy ellenünk?</p>
<p>– Az imperator előrehaladást parancsolt s még aznap átkeltünk a
Tigrisen. Naplementen többen azok közül, kik a martyr Simeon
Stylitest megölték, borzadva látták őt egy dombtetőn kiterjesztett
karokkal állani, mint egy <span class="pagenum"><a name="Page_10"
id="Page_10">-10-</a></span> keresztet, s hajlongni térdeihez
értetett fővel. Pedig én magam temettetém el a kimultat. Az éjszaka
sötét lett, fellegek tódultak minden oldalról a láthatárra,
messziről villogva, mintha csatára készülnének egymással. A
mennydörgés mindig közelebb jött, a világ elsötétült, soha nem
hallott hangok kezdének körülöttünk üvölteni, midőn
villámlobbanásnál az égnek mélye megnyílt, úgy tetszék, mintha
számtalan fényes alak nézne onnan reánk. Mindenik legiónak úgy
tetszék, mintha a mellette levő legiók nagy küzdelmes tusába
volnának keveredve, kardok és dárdák csörgése hangzott köröskörül,
pedig sehol sem volt csata. A sötétben úgy hallók, mintha egész
seregünk egyetlen zavart tömeggé volna gomolyodva, hol ember ember
ellen küzd, a lovas cohorsok gázolják a gyalogokat, a tribunok
nyargalnak a seregek élén s a hadtömegek pusztítva omlanak
egymásba, – s csak a perczig tartó villámlobbanásnál láttuk, hogy a
legiók mind csendesen állnak szabályos négyszögökben, megsem
mozdulva helyükből. Ekkor egyszerre irtóztató ropogással omlott alá
egy kigyózó tűztömeg, egyenesen csapva le soraink közé s megrázva
alattunk az álló földet és körülöttünk a levegőt; a borzalom
térdeinkre ejte, minden állat a földbe rejté arczát, s a rettentő
szózat egy hatalmas Isten itéletét mennydörgé füleinkbe. Midőn
ismét felpillantánk, valami nagy tűz égett táborunk közepében. Az
Augustus sátora volt az, melyet a villám megütött. Senki sem merte
oltani, benne volt a császár és a sereg védisteneinek képei.
Odaégtek mind. Ki hát az Isten ha nem ők? óh Mesembrius, való
volna-e az, hogy él felettünk egy láthatatlan lény, ki ura égnek és
földnek, s a holt kőalakok, kiket mi imádunk, önmagukat sem képesek
megvédni?</p>
<p>Mesembrius nyugodtan szorítá meg Manlius kezét. Eleget
hallott.</p>
<p>– Ne szóljunk erről többet, Manlius. Ti visszatértetek a hatalom
elől, mely útatokba állt. Az Isten volt! Hogy viselé magát a sereg
ezután? <span class="pagenum"><a name="Page_11" id=
"Page_11">-11-</a></span></p>
<p>– Nem lehete őket többé rábirni, hogy előremenjenek;
körülfalazták a helyet, melyen Carus Augustus segélytelenül
megégett Róma védisteneivel; most ott egy épület áll a puszta
közepén ajtó és ablak nélkül, hogy emberi láb ne léphessen az
Istentől megátkozott helyre. A sereg megválasztá Numeriánt
vezéreül, s követelte, hogy hozza őket vissza Illyriába. E hírt
Carinusnak meghozni küldetém előre én, s ez az oka, hogy most
látjuk egymást.</p>
<p>– Reménylem, hogy többször is fogjuk még látni. Öröm Rómában
lenni, úgy-e bár?</p>
<p>– Nekem nem az, szeretnék visszamenni legiómhoz.</p>
<p>– Óh, úgy te még bizonyosan nem láttad Carinus circusát, a
pompás secularis játékokat, minőket csak Rómában lehet feltalálni;
nem élvezéd még Antonin thermaeit, a rózsaillatos meleg fürdőket,
gemmákkal kirakott falaikkal; még tán szeretőd sincs Rómában
Manlius?</p>
<p>– Láttam mindent és nem mulattatott. Mit bámuljak én,
sebhelyekkel rakott legionarius, ki most jöttem Scythia széléről,
circusaitok vérontó bohóczkodásain? Itt harczot csinálnak játékból,
mi a harczból csinálunk játékot. A thermæket pedig soha sem
szerettem; a meleg fürdő csak a Quiritesnek való, nem a katonának.
A vért a hideg víz is lemossa; a piszoknak persze, hogy meleg
kell.</p>
<p>– De nem feleltél a harmadikra: nem találtál szép asszonyt
Rómában? de mit kérdem így? megtalálnak téged ők, ha te nem keresed
is őket. Óh Róma hölgyei nem kevélyek, nem rátartók; ha egyszer
mutattad magad a forumon, a milyen délczeg, daliás ifju vagy, azt
kellene tőled kérdenem: nem ragadtak-e még el? nem téptek-e
darabokra, mint Orpheust a bacchansnők?</p>
<p>– Ah Mesembrius, nem fogják lépvesszővel a keselyűt.</p>
<p>– Eredj, eredj! miért volnál te keselyűbb a többinél? Mintha
Venus galambjai nem fészkeltek volna Mars sisakjába? Eredj! Rosszul
áll a te arczodhoz a tettetés. Hiszen elpirultál s szemeid
lesütötted. Miért akarsz vén embert, mint én, rászedni? vagy
megváltoztak volna <span class="pagenum"><a name="Page_12" id=
"Page_12">-12-</a></span> Carinus árnyékában a római erkölcsök? s
míg eddigelé, ha a hat Vesta-szűz közül egy meghalt, helyét alig
akadt valaki betölteni, most egyszerre mind az ő papnéi lettek, a
kik azelőtt Aphroditeé voltak?</p>
<p>– Ezt nem állítottam, Mesembrius.</p>
<p>– Tehát az ellenkezőt. No, ne tagadd, jeles kalandjaid voltak?
Igen derék! Öt-hat szerelmes hölgy vett egyszerre körül, szivét,
életét rakva lábaidhoz; te kiválasztottad közülök a legszebbet, a
melyik legforróbban ölelt, legédesebben csókolt? vagy nem tudtál
választani közülök, s megtartottad valamennyit! Reggel az egyik
koszorúját tetted a fejedre, este a másikét; egyiknek esküdtél a
holdra, másiknak a napra, s hiven megtartád esküdet mindegyiknek?
Igen derék, igen jeles! Ez az ifjuság öröme Manlius! én is ilyen
voltam, míg ifju valék.</p>
<p>– De Mesembrius, nem hagysz szóhoz jutnom; a mit elmondtál, az
nem illet engem. Odáig mindent szépen megengedek, hogy Rómában
létem egyetlen napja alatt több bajom volt a rabszolgákkal, kiket
úrnőik küldtek hozzám, mint ez úrnők férjeivel, a kikhez küldve
voltam; de nekem nem szokásom az ilyen küldeményekre figyelni.
Manlius-családból eredek, melyben ős szokás volt, hogy a férfi nem
szeretett egy nőnél többet életében, de azt szerette hiven; ha
meghalt, – gyászolta örökké; – ha megcsalta, – megölé; – s ha
meggyalázák, boszút állt érte.</p>
<p>– Szépen beszélsz, Manlius; de egy gyűrűt látok ujjadon
ragyogni, a minő gemmát nem szokott férfi viselni, hacsak nő
ujjáról nem származik reá.</p>
<p>– Helyesen következtetél. E gyűrűt egy hölgy küldé nekem s hogy
ujjamon viselem, annak egyedül te vagy az oka.</p>
<p>Mesembrius csodálkozva tekinte az ifjura, azt hivé, mámorában
beszél érthetlenül.</p>
<p>– Én Manlius? Mi közöm nekem a te gyűrűdhöz?</p>
<p>– Tegnap este, a vigiliák kezdete után, hogy a Capitoliumot
<span class="pagenum"><a name="Page_13" id=
"Page_13">-13-</a></span> elhagytam, egy lefátyolozott matrona
vékony irattekercset nyujtott kezembe, s azzal az oszlop-sorozatok
között hirtelen eltünt; a tekercs e gyűrűvel volt leszorítva;
kiváncsiságból felbontám azt s e titkos szavakat olvasám belőle:
«Manlius Sinister! te egy szűzet szeretsz, kinek atyja jó barátod.
Ez ősz embert és e fiatal szüzet veszély fenyegeti, mit az
isteneken s ellenségeiken kivül egyedül én tudok. Ha értesülni
akarsz róla, siess hozzám. E levél átadója a pons sacer előtt
várakozand reád a napnak és éjnek minden órájában, míg csak meg nem
jelensz. E gyűrűt mutatva elvezetend hozzám.» Aláirva: «egy nő, ki
tégedet gyermekévei óta imád, s kit te mindig megvetettél; ki azok
által gyűlöltetik, kiket meg akar menteni».</p>
<p>– Manlius, különös dolgot mondál.</p>
<p>– A talány megfejthetlen előttem. Kinek van hatalma szivem
legbensejébe látni, hogy onnan érzelmeimet kiolvassa? Álmaim
árultak-e el, hogy tudhassa valaki, hogy én leányodat szeretem, kit
négy év előtt láttam s azóta nem tudok feledni? s ki lehet azon nő,
ki megszabadítson egy másik nőt, a kinek szerelme kizárja az
övét?</p>
<p>Mesembrius arcza elsötétült. A calix érintetlen áll már régóta a
férfiak előtt: egészen kijózanultak a beszélgetés közben, csak
sziveik maradtak tárva, miket a bor lelke kinyitott.</p>
<p>– Mutasd e gyűrűt közelebbről, szólt Mesembrius halkan.</p>
<p>Manlius oda nyujtá kezét; a gyűrű köve gyönyörű camæa volt,
sardonix faragmány, szép görög vonású hölgy fehér mellképével
bíborsárga alapból kivésve.</p>
<p>Mesembrius leránczolt homlokkal nézte a camæát; félre fordítá
fejét, s ismét ránézett merően, s azzal egyszerre undorral taszítá
el azt maga elől, s ősz fejét csüggedten hajtá le mellére.</p>
<p>– Miért borúlt el arczod? kérdé Manlius. Ismered e gyűrűt?
Ismered tulajdonosnéját?</p>
<p>– Ismerem, felele tompán az öreg. <span class="pagenum"><a name=
"Page_14" id="Page_14">-14-</a></span></p>
<p>– Szólj, ki ő?</p>
<p>– Kicsoda? szólt villogó szemekkel az agg. Kicsoda? Egy
szemtelen hetæra, egy utálatos kéjhölgy, kinek lehelletéből támad a
döghalál Róma népeire, kinek létele folt a teremtés munkáján, kire
annyi átkot szórt önnön édes apja, hogy ha az megfogamzanék rajta,
nem teremne fű azon a földön, melyen az ő lábai járnak, s utálattal
fordulna el tőle maga a könyörület is.</p>
<p>Az öreg utolsó szavai a leghevesebb zokogásban vesztek el.</p>
<p>– Kicsoda e nő? kiálta felugorva a tricliniumról Manlius.</p>
<p>– E nő az én leányom… hörgé az öreg elkeserült hangon.</p>
<p>– Glyceria?</p>
<p>– Abraxas!! kiáltá az öreg a baljóslatrontó igét, s undorodva
rázkódott meg a névtől.</p>
<p>Manlius levonta ujjáról a gyűrűt s az ablakhoz lépett vele, mely
alatt a Tiberis folyt. Az öreg észrevette szándékát.</p>
<p>– Ne hajítsd a vizbe! Valami hal eltalálja nyelni, a halászok
kifogják, s ismét napfényre kerül. Megmérgezi a Tiberist s
megvesznek tőle, a kik iszszák. Tartsd magadnak. Egy gondolatom
támadt; a miért e gyűrűt meg kell tartanod. E gyűrűt én miattam
viseléd ez ideig, mint mondád.</p>
<p>– Azért tartottam meg, hogy ha kell, téged megóvjalak.</p>
<p>– Köszönöm Sinister. Tehát te engemet szeretsz, és leányomat is;
köszönöm, köszönöm; háladatosak leszünk érte, én öregségemet adom
szeretetedért, ő fiatalságát adandja érte. Mindig szerettünk téged,
mindig úgy tekinténk, mint családunk tagját. Ha bennünket
veszélytől akarsz megóvni, – tartsd meg ezt a gyűrűt, – eredj vele,
a hová vezetni fognak, – keresd fel a ki küldte, – és gyilkold meg
őt.</p>
<p>– Mesembrius! Leányod ő. <span class="pagenum"><a name="Page_15"
id="Page_15">-15-</a></span></p>
<p>– Ha gyermeke a basilisk annak a madárnak, mely fészkében
kikölté?</p>
<p>– De ő épen téged akar ismeretlen vésztől megóvni.</p>
<p>– Nincs rám nézve több vész a világon, egyedül ő! A mi a
világnak a dögvész, a földindulás, a vihar, a vérpad, az én nekem
az ő neve! Ha én juthatnék hozzá közel, én gyilkolnám meg őt.</p>
<p>– Ő meg akar téged menteni.</p>
<p>– Ne higyj neki. Hazudik minden szava, megcsalta apját,
megcsalja az isteneket. Képe oly ártatlan, mint egy alvó kisdedé;
ha szól, meg vagy bűvölve, ha beszélni engeded, kibeszéli kezedből
a tőrt, megront elvarázsol, kiforgat tenmagadból, átkozott
varázslatokkal megtöri szived kérgét, hogy gyáva légy, mint egy
korbácsolt rabszolga. Nem arczát kendőzi ez, mint a többi
asszonyok, hanem lelkét, most azzal csábít magához, hogy engem és
Sophroniát akarja általad megmenteni; ha odamégy és szivébe nem
ütöd kardodat, mielőtt egy szót szólhatott volna, rábeszélend, hogy
minket ölj meg!</p>
<p>– Mesembrius, mit vétett ő ellened, hogy így szólsz felőle?</p>
<p>– Mit vétett? eltemetett, mielőtt meghaltam volna! sárral
keverte be ősz hajszálaimat! megmérgezte szivemet, ellopta szemeim
világát! véremet lopta meg, hogy obscoen képeket fessen vele
lupanárok falaira!</p>
<p>– Téged az indulat ragad el.</p>
<p>– Miért ne ragadna? Nincs-e oka egy rómainak átkozódni, ha azt
mondják neki a forumon: szállj le lovadról, mert leányod becstelen!
Mehetek-e én Rómában valahová, a nélkül, hogy gyalázatomat lássam:
nincs-e az ő neve valamennyi Aevius és Mavius silány verseiben
prostituálva? nem látták-e őt az amphitheatrumban, mint pantomimát
egy tapsoló, ujjongó vulgus előtt fellépni? nem jár-e ő fényes
nappal förtelmes kiséretével együtt tunica vitreába, ventus
textilisbe öltözve? nem engedé-e magát lefestetni mint vulgivaga
Venus? s van-e egy orgia, egy bacchanal, <span class=
"pagenum"><a name="Page_16" id="Page_16">-16-</a></span> melynek ne
ő volna utálatos királynéja? – oh Manlius, az rettenetes dolog,
mikor az ember ősz hajakat visel, nem nézhetni emberek arczába,
mindenütt azt hallani suttogva, azt olvasni le mások tekintetéből:
ime ez azon Mesembrius, kinek leánya Róma megrontója, ime ez adott
éltet azon szörnyetegnek, ki mindennap százezer éhező kenyerét eszi
meg, s ugyanannyinak vérét issza meg rá, vigyázzunk, hogy hozzánk
ne érjen! – – oh Manlius, hidd el nekem, hogy te egykor meg fogod
ez asszonyt ölni.</p>
<p>– Nem öltem asszonyt soha és nem fogok.</p>
<p>– Emlékezzél szavamra. Ez a Megæra tégedet szeret; azt is jól
tudja, hogy te mást szeretsz; hogy e más neki testvére, mit sem
tesz; ezek az elromlott inyű Messalinák még a vérben is
válogatósak; közönséges vér már nem ingerli őket, testvérüké a
legédesebb nekik…</p>
<p>– Őrizd ajkadat az Omenektől!</p>
<p>– Én érzem, a mit mondok Manlius. Jobb volna, hogy megöld e nőt
vigyázatból, mint hogy megöld majd boszúból. Ha kigyót látsz,
elgázolod ugy-e? s nem várod el, hogy megcsipjen s okod legyen rá
elgázolni?</p>
<p>– Te atya vagy Mesembrius, fájdalmaidat értem, de nem
osztom.</p>
<p>– Leendsz férj és akkor osztani fogod.</p>
<p>– Mint kivánhatod öreg barátom, hogy gyűlölni tudjak, midőn
boldoggá tevél? Egy alvónak beszéled haragodat, ki örömeiről
álmodik, míg te ingerült szavaddal háborítod az éjt. Minden
beszédedből én csak azt hallom meg, hogy Mesembria II. szerelmét
kell egykor birnom. E szót, ez eszmét hallottam akkor is, mikor a
vad Sarmaták csataordítása hangzott fülembe – a sötét Lygiok éji
támadásainál, s a persa harczmezők naphosszú hevében; az ő arczát
láttam a vértől kiáradt folyam tükrözetén, s a kopár sivatag
tikkasztó látkörén; azt látom most is, míg te vérről beszélsz, s
ádáz szavaiból csak egy üti lelkem: az, hogy ő enyim lesz.</p>
<p>– Igazán, hogy vak minden, a ki szeret. <span class=
"pagenum"><a name="Page_17" id="Page_17">-17-</a></span></p>
<p>– S tedd hozzá, hogy rémlátó minden, a ki gyűlöl.</p>
<p>– Adják az istenek, hogy neked legyen igazad, hogy egykor azt
mondja az egész világ: ime Mesembrius, eltaszított leányod tiszta,
mint Diana, s rágalom és vak képzelet volt minden, a mit róla
mondál! – Én…! De én még akkor is azt mondanám: meg kell őt ölnöd
Manlius, mert megcsalta az egész világot!</p>
<p>Az öreg szemei ki voltak egészen vörösödve, az indulatoskodás
lázba hozta egész idegzetét; észrevehetőleg reszketett s midőn a
tricliniumról felemelkedék, oly erősen megfogta annak oldalán az
elefántcsont sphinxet, hogy kezében maradt.</p>
<p>– Szolgák, elő a fáklyákkal; – kiálta recsegő hangon, feledve,
hogy máskor beteges asthmával szokott beszélni; – Manlius, menjünk
nyugodni, az éj másik felébe haladt; te álmodjál szerelmedről,
gyűlöletemről én.</p>
<p>S azzal kemény léptekkel elhagyá a trichilum termét, kertjein
keresztül lakába sietve s egészen elfeledve, hogy a köszvény miatt
egy lépést sem tud tenni; szolgái a currulis széket üresen tolták
utánna.</p>
<p>Manlius még azután sokáig a trichilumban maradt, elmélázva lelke
ábrándjain, kidült az erkélyre, mely a Tiberisre hajolt, s a
habokba nézett, miket a felkelő hold behinte ezüsttel. A
holdvilágban fekete csónakok úsztak nagy csendesen parthosszant, s
valami búbánatos hymnus zengése hallatszék távolról, a csónakok
egyikén fehér hölgyalak látszott nagy messziről. Manlius úgy
eltünődék rajta, hogy mi különöst érez most szivében? Azt hivé,
álmodik, a mint szokja néha az ember azt álmodni, hogy ébren van; ő
azt hivé, hogy Sophronia szelid ábrándos arczáról álmodik.</p>
<p>Nem tudott nyugodni, szivét úgy nyomta valami; izgatott lelke ki
a szabadba vágyott, vevé kardját s paludamentumába burkolózva, egy
az erkély alá kötött csónakba leszállt, s azt eloldva utána evezett
a rejtélyes hymnushangoknak. <span class="pagenum"><a name=
"Page_18" id="Page_18">-18-</a></span></p>
<h3>II.</h3>
<p>Minő csodás tüneménye volt az egy időben a kornak, hogy a való
diadalmaskodott a költészeten, a kereszt egyszerű tanai a ragyogó
mythologián.</p>
<p>A költők vallása, az ábrándos ligetek, a virágos partok, a
napsugáros sziget-világok választott istenei, e művészszellem
ihletében tengerhabból született, virágillattól fogamzott,
csillagokká örökült meleg eszményi alakok, édes szerelmi kalandok
által az emberiséggel rokonná szövődve, mint enyésznek el az
érzékimádat ölelő karjai közül, egy szavára egy hatalmasabb
lénynek, ki ül elérhetlen magasban s mégis mindenkihez oly közel,
kit látni senki, érezni mindenki tud, ki egy és egyedűl Istene a
csillagnak úgy, mint a mezők liliomának.</p>
<p>Mint hidegültek el lassankint az olymp isteneinek oltárai, mint
fogytak el a rózsakoszorúk aranyos oszlopzataikról, mint tűnt el a
nép illatos csarnokaik alól, hogy a szabad napsugáros ég alatt egy
láthatlan valóság igéit hallgassa.</p>
<p>Ez az ég, ez a napsugáros ég volt a titkok titka! Az éjszakai ég
csillagezreivel volt a mythologia, a nappali ég az oszthatlan való
hite. Nem látni mélyét és magasát, csak jóltevő melegét érezni
annak s a végtelen kék derűben egy örök remény beszél a szivnek,
hogy ez égen túl van egy másik, egy jobb világ, melynek csak
árnyéka ez itt alant, s mentől sötétebb itt az árny, annál
fényesebb ott a való.</p>
<p>Ez volt az eszme, mely győzött, a föld megszünt börtön lenni, a
halál nem volt fájdalom s a császárok nem voltak mindenhatók.</p>
<p>Augusztus idejében azt mondá egy költő: «ha Róma üldöz, hová
futsz előle? bárhová menekülj, Róma kezében vagy!» Az új hit
menhelyet mutatott minden üldözöttnek, s hiába foglalta el az egész
ismert világot Róma, maradt <span class="pagenum"><a name="Page_19"
id="Page_19">-19-</a></span> egy másik ismeretlen, tele titkos
örömökkel azoknak, a kik itt alant szenvednek, – s mentül sötétebb
itt az árny, annál fényesb ott a való.</p>
<p>E hitnek, mely a könyeket törlé le a szenvedők arczáról, győzni
kellett; nemsokára egyesült benne üldözött és üldöző, mert ez
vigaszt nyujta annak, ki igaztalanul szenved, s bocsánatot annak,
ki igaztalanul cselekszik.</p>
<p>A császárok üldözése csak növelte, nem fogyasztá az új hit
követőit: nyilt téreken, Róma közepén léptek fel a szentlélek
választottai, a mindenható igét hirdetve, s a máglyákon, a circusok
vadai közt sem vonták azt vissza, s azon eleven fáklyák, kiket
szurokba mártva, a császári kertek kivilágítására meggyújtottak, a
lángok között is beszélték, hogy a mi fájdalom itt, az amott mind
üdv és gyönyör.</p>
<p>Hasztalan gyilkolták őket, a megöltek vére pecsét volt tanaikon,
mely azokat hitelesíté, s a ki martyrokat csinál, az halhatatlan
ellenségeket szerez magának.</p>
<p>Carinus császár azonban egy új nemét találta ki a
martyriumnak.</p>
<p>Haláltól, kínoktól vissza nem rettentek a proselyták, a mi
másnak fájdalom, az nekik gyönyör volt, s gyönge szüzek a
szentlélek által megszállva, dicsőítő hymnusokat énekeltek a lángok
közepett.</p>
<p>Carinus nem vetteté e szent hajadonokat többé máglyára, hanem
oda vetteté katonáinak, s az erényes nők, kiket vissza nem
riasztott a vérhalál, megborzadtak a gyalázattól, mely erősebben
égeté lelkük tisztaságát, mint az olaj lángjai, s míg a circusok
spoliariumai elé bátor arczczal tudtak nézni, undorodva gondoltak a
földalatti bűnbarlangokra.</p>
<p>A gondolat valami pokoli volt: azokat, kik sziveik átlátszó
tisztaságáért a világ minden gyönyöreiről le tudtak mondani, épen e
gyönyörök legutáltabb faja által büntetni meg, és Carinus jól tudta
azt, hogy e gyalázat elől még <span class="pagenum"><a name=
"Page_20" id="Page_20">-20-</a></span> a halál által sem
szabadulhatnak meg áldozatai, mert a keresztyén hit tiltja az
öngyilkolást.</p>
<p>Ezért az ő uralkodása alatt csak titkos helyeken, éjféli órák
után jöttek össze a hivők, barlangokban, elhagyott síremlékekben, s
hajnal előtt eloszlottak.</p>
<p>A római augurok tudtak a titkos összejövetelek felől, s hogy a
nép maga siessen azoknak helyeit kifürkészni, azon hirt terjeszték
el, hogy a keresztyének ott eloltva minden világot, irtózatos
tetteket követnek el, miket a mély sötétségnek kell takarni; – a mi
nagy szó volt, miután Rómában fényes nappal űzte dolgait minden
förtelem.</p>
<hr class="tb" />
<p>Manlius a part mellett hajtva csónakát, mindig közelebb kezde
jutni az énekhangokhoz, melyek oly szokatlan borzadálylyal tölték
el szivét; nem sokára egy holt ágához ért a Tiberisnek, hol mintegy
húsz csónakot egészen elhagyatva talált.</p>
<p>Széttekinte s a holdas szürkületben valami nagy, tömör, kerek
épületet vőn észre, terebély olasz piniáktól beárnyazva. Az
énekhangok innen látszottak jönni.</p>
<p>Körüljárta az épületet, a hold keresztül sütött az ablakok és
oszlopsorokon, emberalak nem volt látható. Manlius elborzadva
gondolt gyermekéveiben hallott boszorkányregékre, a tisztátalan
lelkek szombatjára, kik éjféli órákban emberektől került helyeken
gyülekeznek össze, láthatatlan alakban. Még inkább elborzadt, midőn
álomképét hozá kapcsolatba e rémes regehittel. A szelid, ábrándos
Sophronia képét látta maga előtt, valahányszor az elátkozott
varázslókra akart gondolni, s a sötét, undorító háttérből az ő
mosolygó arcza tünt elé.</p>
<p>Végre erőt vett borzadályán s kezét kiszabadítva bő köpenyéből,
elhatározott léptekkel az épület csarnokába indult. A mint
belépett, eszméi az első tekintetre más irányt nyertek, a terem
közepén egy fölemelt négyszegkő üregén át egy földalatti terembe
lehete belátni; az énekhangok innen keletkeztek. <span class=
"pagenum"><a name="Page_21" id="Page_21">-21-</a></span></p>
<p>Tehát a keresztyének agapéja volt az.</p>
<p>Manlius egy oszlop árnya által eltakarva, két hosszú sor alakot
látott maga előtt, a férfiak fejei csuklyáikba rejtve, a nők földig
lefátyolozva. Valami csendes bús melódiát énekeltek. A hangok tele
voltak lemondó panaszszal, magasztos, nyugodt fájdalommal, valami
idegenszerű gyászgondolatokkal, miknek hatását hidegen érzé idegein
végig borzongni a szemlélő római.</p>
<p>A terem homályos hátterében néhány olajmécses égett, miknek
halvány világánál egy megölt emberi alak tünt Manlius szemébe, két
keze és lábai keresztre szegezve, homlokán töviskorona, s oldalán
vérehullató seb.</p>
<p>Ezek tehát ama borzasztó sectariusok, kik az éj árnya alatt
nefandus gyűlekezeteiket tartják, gondolá Manlius, s szorongva
keresé kardját oldalán s rémlátó képzeletében úgy tetszék neki,
mintha az a keresztre feszített alak mindig lejebb hajtaná
fejét.</p>
<p>Az ének megszünt, s valami hosszú sóhajszerű hang után, mely egy
ájtatos gyűlekezet egyhangú fohásza, elő állt egy ősz férfi, hosszú
hófehér szakálla fekete palástjára hullt le; a keresztre feszített
alak lábaitól egy serleget emelt fel, s azt ajkaihoz érintve, szent
áhitattal háromszor megcsókolá.</p>
<p>Manlius az áhitat helyett undorító vérszomjat látott az ősz
szörnyeteg arczán, s a férfiak és nők bűnbánó térdeplése helyett
fajtalan mozdulatokat vélt látni, és ama serleg, melynek
fölemelésére mindenki meghajtá fejét, az ő képzeletében vérrel volt
tele, irtózatosan meggyilkolt ember vérével.</p>
<p>Az öreg bölcs reszketeg hangon szólt:</p>
<p>– Ime e pohár az ő vére, mely kiontatott, hogy idvezítsen; e
pohár a szent emlék, mely a bűnöket lemossa! e pohár a szövetség,
mely által egyekké leszünk. Járuljatok e szent jelhez s legyetek
tiszták a legtisztábbnak vére által.</p>
<p>Manlius elborzadva ragadá meg kardja markolatát, s a
<span class="pagenum"><a name="Page_22" id=
"Page_22">-22-</a></span> mint meglátta, hogy egy magas, hófehér
ruhába burkolt női alak fátyolát félig fölemelve az ősz ember elé
járult s annak kezéből a serleget elfogadja, magán kívül
eliszonyodtában, kirántá kardját s a négyszög nyilásán keresztül a
gyülekezet közepébe ugrott.</p>
<p>– Álljatok meg ádáz orgyilkosok, ordítá elvakult dühvel. Ti
ördögök apostolai. Mit cselekesztek itt?</p>
<p>A gyűlekezet meg sem mozdult. El voltak készülve ily
támadásokra. Az ősz ember nyugodtan felelt.</p>
<p>– Istent imádunk.</p>
<p>– Átkozott légy, midőn e szót kimondod! Tetteket követtetek el,
miknek még az éjszaka sem elég sötét takaró: ördöngős énekkel
háborítjátok a föld alatt lakókat; embert gyilkoltok s
kényszerítitek egymást annak véréből inni, s midőn átkozott
részegség száll idegeitekre a vértől, eloltjátok fáklyáitokat, s
fertőzött ölelkezésben bűnöket követtek el, mikre gondolni is
irtózat!</p>
<p>– Megbánod, a mit mondtál, Manlius Sinister! szólalt meg egy
csengő női hang az ősz férfi oldalán. Ugyanazon magas hölgy volt
az, ki a serleget legelőbb kezébe vette. Manlius összerezzent,
ismerős hangot és saját nevét hallva, s a mint a hölgy fölveté
fátyolát, elámulva látta maga előtt Sophronia szelid, ártatlan
arczát, nyugodt tekintetével, mennyei mosolygásával, s valami
emberentúli szilárdság szentelt hatalmával.</p>
<p>– Mesembria II… nyögé Manlius, kiejtve kezéből a fölemelt
kardot, s annyira elfojtá szivét a kétség, hogy azt hivé, még most
is valami iszonyú álmot lát szemei előtt, s dadogó nyelvvel
hebegé:… Olymp istenei… engedjetek fölébrednem.</p>
<p>– Te ébren vagy, szólt Sophronia, kezével fölemelve Manliust.
Nézz szemembe, én vagyok Mesembria II., ifjukori barátnőd Sophronia
most.</p>
<p>– De e serleg, melyben vér van…</p>
<p>– Vér csak azoknak, a kik hisznek, vérnek emléke azoknak, a kik
emlékeznek, – érintsd ajkaiddal. <span class="pagenum"><a name=
"Page_23" id="Page_23">-23-</a></span></p>
<p>Manlius visszatartott iszonyattal ízlelé a kehely tartalmát s
csodálkozva rebegé:</p>
<p>– Ez bor… azután halk szóval kérdé, meg-megrezzenve ismeretlen
félelemtől: És azon haldokló alak amott?</p>
<p>– Az a holt idvezítő képe.</p>
<p>Manlius bámulva vevé észre, hogy az csak egy festett kép.</p>
<p>– Ti egy holt embert imádtok?</p>
<p>– Istent, ki emberré lett, hogy meghaljon.</p>
<p>– Nem lehet az.</p>
<p>– Olymp istenei hányszor öltöttek emberalakot, hogy azon
gyönyöröket élvezhessék, miknek édessége csak emberi érzékkel
közös? a szeretet Istene emberalakot öltött, hogy azon fájdalmakat
érezhesse, mik az embereket gyötrik, inséget, szégyent, üldözést és
kínhalált. Olymp istene emberi alakot vőnek, hogy megmutassák a
halandóknak az utat a pokolra, a szeretet Istene halandóvá lőn,
hogy megmutassa az utat a mennybe! Olymp istenei ragyogó királyi
alakok, kik áldozatot kérnek, aranyat, fényes templomokat, vérző
hekatombákat, diadalok spoliumait, s igérnek értük hosszú életet,
kincseket, palotákat és új diadalokat: a szeretet Istene holt,
szegény alak, ki nem kér mást, mint tiszta szivet, s nem igér
semmit a halálon innen, kinek képe jelvénye annak, hogy minden
szenvedés a halálon innen, s minden öröm a halálon túl van…</p>
<p>Mindenki önkénytelenül vevé le fövegét e szavak alatt. Manlius
is hasonlóul tőn, a nélkül, hogy tudná, mit cselekszik. Azok
letérdepeltek, térdeire rogyott ő is.</p>
<p>– Méltatlanul üldöztelek benneteket, rebegé mellét kitárva.
Álljatok boszút rajtam.</p>
<p>– A szeretet Istene bocsánatot hirdet az üldözőknek. Hagyd el e
helyet nyugodtan; ha elárulandsz bennünket, ha megölsz, ha kínzasz,
mi imádkozni fogunk érted.</p>
<p>– Átok a gondolatra, mely ezt helyeslené! Nem hagyhatlak el
nyugodtan többé, mert nyugtalanságot oltál szivembe. Engem
boszúálló Isten ijesztő szava állított meg <span class=
"pagenum"><a name="Page_24" id="Page_24">-24-</a></span> utamban, a
te arczodon a bűnbocsátó Isten szavait olvasom. Oh adj vigaszt: két
mennyet kell-e elveszítnem? egyet oda fenn, másikat a te
szivedben?</p>
<p>– A szeretet mennye nincs elzárva senki előtt, szólt Sophronia
szent áhitattal mutatva az ég felé.</p>
<p>Manlius epedve ragadá meg a felé nyujtott kezet, s azt ajkaihoz
vonva, szelid érzelemmel kérdé Sophroniától:</p>
<p>– És a te szived?</p>
<p>Sophronia magasztos mosolylyal viszonzá:</p>
<p>– A szeretet Istene nem tiltja az igaz szerelmet.</p>
<p>Manlius idvezült arczczal rogyott a hölgy lábaihoz, hódolattal
simulva hozzá, mint egy megszelidült oroszlán, s a teremben
hangzott a vígság hymnusa, mely tanít örvendeni az örülőkkel.</p>
<p>Az ősz patriarcha malasztteljesen tevé kezeit az új cathechumen
fejére, s a haldokló Isten áldva tekinte mindnyájokra.</p>
<h3>III.</h3>
<p>Másnap a vén Mesembriusnak első gondja az volt, hogy leányát
maga elé hivatva, elkezde előtte Manliusról beszélni, dicsérve az
ifjut érdemei szerint.</p>
<p>A hölgy arcza égett e dicséretek alatt, s miután arcza ugyis
elárulá, őszinte örömmel vallá meg atyjának, hogy az ifju hőst
régóta szereti.</p>
<p>Mesembrius öröme nem talált szavakat, összeölelé leányát, s
örömkönyek közt tevé őt az érkező Manlius keblére.</p>
<p>– Egyetlen áldásom reád, rebegé reszketeg hangon.</p>
<p>– Oh atyám, szólt Sophronia szomorúan. Ne mondd, hogy egyetlen
áldásod. Neked még másik leányod is van.</p>
<p>– Ezé egyetlen átkom. Siessetek mentül előbb egybekelni, s
azután menjetek innen messze, messze. El, hová innen még csak
felleg sem jár. Ez a föld oly terhes már a bűntől, hogy minduntalan
rázkódik alatta, mintha nem birná többé emelni. Menjetek el innen,
nehogy együtt <span class="pagenum"><a name="Page_25" id=
"Page_25">-25-</a></span> vesszetek el a bélyegzettekkel. Csak azon
perczet akarom még megérni, midőn titeket boldogoknak tudlak, s a
két tengeren túl, akkor aztán jöhet akár a halál, akár Carinus.</p>
<p>Manlius még azon órában visszament Rómába házát elrendezendő, s
a mint menyegzőjére mindent rendbe hozott, ismét lovára ült s késő
estve indult vissza Mesembrius nyári lakába.</p>
<p>Már éjfélen túl volt az idő, az éj borongós, felleges, csak
lépést lehetett haladnia, midőn egy hídra felérve, egy mellékúton
valami sötét csoportot látott közeledni.</p>
<p>Egy csomó kóbor csőcselék látszott az lenni gyalog katonák által
közrefogva; a barbár harczok idején rendkivül elszaporodott a sok
rabló és naplopó, untalan dolgot adva a prætorianusoknak, Manlius
ilyenekkel vélt találkozni s nyugton köszönté a mellette elhaladó
katonákat.</p>
<p>Csupán az látszott előtte feltünőnek, hogy a csapat végén egy
magas női alak lovagolt, hosszú fehér palást redőzött alá délczeg
termetéről, ki a mint meglátta, hogy Manlius megáll, ő is megállt,
mintha valamit gyanítna; ott álltak egy darabig egymásra nézve,
azzal ismét megfordultak s tovább mentek. Az arczokat nem lehete
kivenni a sötétben.</p>
<p>Manlius megállt s hátranézett s magában tünődött, hogy ne
nyargaljon-e vissza, valamit kérdeni tőlök? maga sem tudta mit.</p>
<p>Nemsokára ismét örvendetesebb gondolatok foglalták el lelkét, s
a mint a kelő szürkület ezüst fátyolt húzott a Tiberisre, az ő
lelke is kiderült s vígan vágtatott a kedves táj felé.</p>
<p>Már kiveheté Mesembrius villája colossalis körrajzait, midőn az
úton egy pompás gyöngyházzal kirakott selyemfüggönyös lecticát láta
szemközt jőni, négy rúdjánál fogva két aranyszerszámos öszvérre
kötözve, a minőkben akkor csupán a legelőbbkelő hölgyek szoktak
utazni. Két rabszolga ment elül hátul az öszvérek mellett.
<span class="pagenum"><a name="Page_26" id=
"Page_26">-26-</a></span></p>
<p>Annál nagyobb volt Manlius meglepetése, midőn e selyem függönyök
közül egy rút ripacsos férfi fejét látta kibukkanni, kiben azonnal
Aeviusra ismert, a leghaszontalanabb parasytra, a ki fél
sestertiáért kész volt az utolsó gladiatorra panegyrikont írni, s
Carinus kedvencz agarának törzsökfát készíte, mely azt Romulus és
Rémus farkasától származtatá le anyai ágon.</p>
<p>Manlius nem állhatá meg, hogy el ne mosolyodjék a panegyrista
különös helyzetén.</p>
<p>– Hát téged, Aevius, mióta hordat a császár lecticában, mint egy
úri kéjhölgyet?</p>
<p>– Légy könyörülő Manlius, és ne nevess ki, én a
legszerencsétlenebb poéta vagyok a világon, a mióta a pegazus a
Hypocrene fenekét berúgta; képzeld, jó alkalom kinálkozott
halhatatlanságom öregbítésére. Tegnap délután meghallom, hogy
Carinus parancsából egy csoport emberimádó sectariust fognak
meglepni Tiber-parti gyülekező helyükön; azonnal lovat béreltem ki,
egy épen nekem való áldott paripát; ily dicső eseményt nem lehete
elszalajtanom, hogy azt az utókor számára lyrám hatalma által meg
ne örökítsem. Ott ölés, keresztre feszítés, szurokba mártás s más
egyéb, költők számára megbecsülhetlen dolgok fogtak volna történni,
s ime lássad mi történik velem. Az úton összehoznak Egyptom istenei
egy átkozott szeretetreméltó asszonyi kakodaemonnal, ki ebben a
portatilis mennyországban vitette magát. Az asszony elébb kicsalta
titkomat, azután lecsalt a lovamról, junói perfidiával meginvitált
engem fellegfogó Ixiont, hogy üljek mellé a vehiculumba, s míg én
egyik felől felkapaszkodtam, addig ő a másik felől leszállt róla, s
felugrott az én paripámra, úgy ült rajta mint egy amazon-királyné s
miután orrom alá nevetvén, azon tanácsot adta, hogy ha poeta
vagyok, rendelkezzem a pegazussal, elnyargalt az általam kijelölt
úton, s engemet itt hagyott ezen, még a fövényóránál is unalmasabb
eszközében az időmérésnek, s míg ő bizonyosan szerencsésen eljutott
a spectaculum helyére, én ezzel <span class="pagenum"><a name=
"Page_27" id="Page_27">-27-</a></span> a két öszvérrel és két
szamárral úgy eltévedtem, hogy most kénytelen vagyok visszafordulni
Rómába.</p>
<p>Manlius lélekzet fojtva hallgatta a parasyt fecsegését.</p>
<p>– Ki volt ez a nő? kérdé tompa hangon.</p>
<p>– Hát nem ismered lecticáját Manlius? Ah te bizonyára nagyon
ujoncz lehetsz Rómában, hogy e lecticát sem ismered, és nagyon
messziről jöhettél, a hol ilyesmiről nem beszélnek, gelidis Scythiæ
ab oris; ez a képzelhetetlen és leirhatatlan Glyceria vehiculuma, s
a ki engemet rászedett, senki sem volt más, mint az istennővé
magasztalt Circe maga, a kit mindenki imád, velem és Carinussal
együtt, s a ki mindenkit úgy kinoz, a ki imádóit örökké bornyúkká,
bivalyokká változtatja, velem és Carinussal együtt.</p>
<p>Manlius nem hallá már a poeta végszavait. A mint ez Glyceria
nevét kimondá, mintha a fúriák korbácsával vágtak volna lelkére,
megvagdalá lovát, és hanyatthomlok rohanva nyargalt Mesembrius
udvarára.</p>
<p>Az öreg mosolyogva jött elé ajtajáig s nem vette észre a lovag
arczán a düh, félelem és kétségbeesés vonásait.</p>
<p>– Itthon van-e leányod? kérdé Manlius, reszketve minden izeiben,
s hogy az öreg rögtön nem felelt rá, nyugtalanul ismétlé a kérdést:
hol van leányod, Mesembrius?</p>
<p>Az öreg titkolózva voná félre az ifjut, ki türelmetlenül várt
feleletére s fülébe súgva mondá:</p>
<p>– Megvallom neked, de tégy úgy mintha nem tudnál felőle, ő a
keresztyének gyülekezeteit szokta látogatni. Most is odament és még
nem tért vissza.</p>
<p>Manlius reszketve emelé két öklét az égre s lélekrázó hangon
ordítá:</p>
<p>– Oh úgy átok az égre, mely alatt ez megtörténhetett!</p>
<p>Mesembrius megdöbbenve lépett hátra, s idegenülten kérdé
Manliustól: «mi lelt?»</p>
<p>Manlius elvadultan ragadá meg az agg kezét.</p>
<p>– Leányodat elrabolták! <span class="pagenum"><a name="Page_28"
id="Page_28">-28-</a></span></p>
<p>Az öreg halványan, merev szemekkel esett vissza székébe s
elakadt szóval rebegé: «Glyceria!»</p>
<p>– Jól mondád, ő rabolta el. És én őrült, találkozám velök és e
szemek nem látták meg a sötétben, és e nyomorult szív nem érezte
meg, hogy őt viszik néhány lépésnyire tőlem! oh! ne legyen rám
gondotok Istenek többé. Ha megtörténhetett az, hogy szerető szeme
láttára halálra vihette testvér a testvért, mi a ti uralkodástok
akkor, Jupiter, Ormuzd, Zeüs, Zebaoth, és ti többi választott
királyai a sorsnak? Ördögök urai a földnek s rossz omen a sors! De
én se legyek jobb! Te vén ember, szedd össze átkaid, kezdd el korán
reggel s ne hagyd el napestig. Én addig tenni fogok. A Dirák
segítsenek!</p>
<p>Az öreg mint egy szélütött, merevségben hebegé:</p>
<p>– Leányom… Oh leányom…</p>
<p>Manlius összeszorítá ajkait; szemeit elfutotta a vér.</p>
<p>– Leányod?… Az egyiket megboszulom, a másikat megölöm!… Ate
veled, Ate velem!</p>
<p>Ezzel lovára veté magát s vágtatva nyargalt Rómába vissza, se
jobbra se balra nem nézve.</p>
<h3>IV.</h3>
<p>«Panem et Circenses!» ez volt a római populus jelszava,
valahányszor éhezett, vagy unta magát.</p>
<p>S valóban jeles nép vala ez; a munkának prózai voltát nem ismeré
soha, a császárok ingyen osztották ki kenyerét, borát, olaját,
miket szolgatartományok adóban termesztének s a mi a circusok
játékait illeti, ezeknek nagyszerű látványaiban egyik császár a
másikkal iparkodott versenyezni. Valamennyit fölülmulá Carinus a
securalis játékok változatossága, s az őrültségig vitt pazar fénye
által.</p>
<p>Egy napon az egész circus aranyporral volt behintve, hogy a
nyargaló paripák által felvert porfelleg csillámlott a napban s a
Quiritesek kiknek ruháit belepte, megaranyozva mentek haza.
<span class="pagenum"><a name="Page_29" id=
"Page_29">-29-</a></span></p>
<p>Más napon mintegy varázsvessző-ütésre, erdőkkel volt beültetve a
circus. Egész nagy terebély tölgyfák, miket gyökerestől ástak ki a
hegyekből, felnőtt pálmák, miket Afrika partjairól hoztak el
hajókon, nagy edényekbe áttéve, lőnek elültetve az óriási tér
közepébe; a bámuló nép, mely az előtt egy aranyhomokkal beültetett
sivatagot látott maga előtt, most egy ősligetet jött azon a helyen
bámulni, melynek árnya alatt dél és kelet legritkább állatjai
sereglettek, a gyönyörű girafftól az idomtalan elefántig; egy
valóságos paradicsom, melynek arany gyümölcsöt termő fáin éneklő
madár zeng, ágaira a tündöklő kigyó tekergőzik s árnyában
tollászkodik a vad páva és szelid strucz.</p>
<p>Mikor a nép jóllakott a bámulattal, akkor jöttek az ijászok,
lelövöldözték a pompás vadakat; azután kivágták az erdőt s a
következő nap egy tengert látott annak helyén a nép, melyen egész
hajóhadak viseltek egymással véres harczjátékot.</p>
<p>S egyszer, derék nyár közepén, mikor mindenki tikkadtan kereste
az árnyékot a nap fülledt heve ellen, a circusokba hívott nép az
ijedelemmel határos meglepetés közt látta maga előtt a telet.</p>
<p>A circus hóval volt befödve, miket Noricum és Hallia havasairól
szállítottak ide hajókon, szekereken s mikben száz czifra csörgős
szán vágtatott karéjban; a rómaiaktól azelőtt soha nem látott
jármű. A circus közepén magasra halmozott jéghegyek közt csodaalakú
fókák feküdtek hosszú agyaraikra támaszkodva, s egy kerek tó
felszinén, melyen köszörült üvegből volt utánozva a jégtükör, ügyes
korcsolyások hasíták vágtató karélyaikat. – A római fázva burkolá
magát palliumába, feledve a látvány alatt, hogy homlokán az
izzadság csurog a nap hevétől, s míg a korcsolyások hólabdákkal
hajigáltak a nézők közé, a magas populus gyönyörtől elragadtatva
kiáltozá lelkesült éljeneit a császárnak, ki népei mulatságáról ily
szépen gondoskodék.</p>
<p class="center">* * *</p>
<p><span class="pagenum"><a name="Page_30" id=
"Page_30">-30-</a></span></p>
<p>Keressük fel most Carinust saját palotájában. Kerüljük meg e
roppant épületet, mely széles kiterjedésű kertjeivel egy egész
városrész helyét foglalja el. Aranyozott kapuk vezetnek utczáknak
nevezhető folyosóiba, melyek márvány oszlopokon álló peristylben
végződnek, a széles atriumokban sürög-forog az udvari nép, urat
játszó rabszolgák, s szolgát játszó senatorok, kiknek Carinus
pompatermeibe juthatását egy barna képű thrák óriás
szabályozza.</p>
<p>Boldogok, a kik odabenn lehetnek! Ah, ott nem a földön jár az
ember, a pompás ovál terem nem hagy idáig hatni sem időt, sem
évszakot. Itt soha sincs se tél, se nyár, se nappal, se éjjel. A
teremnek nincs ablaka, átlátszó függönyök mögül szüntelen égő
lámpások terjesztenek benne fényt, melynek örök derűje valami közép
világ hold és napsugár között. Benne minden évszakból ki van lopva
a gyönyör, a nyárból a meleg, mit földalatti csövek vezetnek oda, a
télből a jég, a tavaszból a virág, az őszből a gyümölcs. Carinus
soha sem tudja, mikor virrad, mikor alkonyodik? mikor esik, mikor
havaz? nála örökké tart a gyönyör.</p>
<p>Ott fekszik ágya párnáin, előtte terített asztal, körüle
tányérnyaló had, tánczosok, hetærák, eunuchok, énekesnők, papagájok
és poeták.</p>
<p>Arcza egy minden élvben kifáradt ifjué, sápadt és nagy veres
szeplőkkel beszórva, vonásain a kimerültség lanyhasága szendereg,
ajkain és állán alig göndörül néhány szál korán kinőtt szakál és
bajusz.</p>
<p>Két eunuch egymás után hord ételt az Augustus ajkaihoz,
válogatott, sok fejtörésbe került ételeket, a mikből egy-egy tál
százezerekbe került, s miknek csak rendkívülisége ingerli az inyt.
Carinus kezét sem mozdítja meg utánuk, finnyásan félre húzza szája
szegletét s szemével int az étekfogónak, hogy költse el maga a
drága eledelt.</p>
<p>Másfelől ezalatt ideálszép rabnők emelnek aranyserlegeket
ajkaihoz, miket ő szintén érintetlenül hagy, végre egy phyrgiai
hölgy szájába véve a fűszeres cyprusi bort <span class=
"pagenum"><a name="Page_31" id="Page_31">-31-</a></span> piros
ajkairól kinálja Carinust az a nélkül is részegítő itallal. Az új
eszme új ingert ad a császár eltompult érzékeinek, s keblére
ragadva a nőt, annak korallajkaiból engedi magát megitatni.</p>
<p>– Ezt a leányt feleségül veszem, szól ezzel egyik főszolgájához
fordulva.</p>
<p>– Tegnap vettél el egyet, uram, kinek apja proconsul.</p>
<p>– Attól ma elválok. Hát ennek ki az apja?</p>
<p>– Takács udvarodnál.</p>
<p>– Kinevezem őt proconsulnak.</p>
<p>– Ez lesz kilenczedik nőd négy hónap alatt.</p>
<p>Carinus maga mellé ülteté a leányt, s fejét ölébe hajtá.
Mellette tánczoltak, énekeltek, s előtte Aevius declamált, nem
engedve magát megzavarni sem táncz, sem ének által. Jambusai
szemtelen hízelgéssel magasztalák Carinusnak mindazon tulajdonait,
melyekkel nem bírt, rózsapiros arczát, bátor lelkét. Leirta hosszú
részletességgel a secularis játékokat s nem hagyott békét se
Jupiternek, se Apollónak, hogy Carinust náluknál magasabbra
helyhezze.</p>
<p>– Oh, engem úgy nyom, úgy boszant valami, nem tudom, mi,
nyöszörge Carinus.</p>
<p>Két-három rabszolga ugrott egyszerre hozzá, vánkosait igazgaták,
hajszálait rendezék, öltönyét tágíták.</p>
<p>– Ejh, mégis nyom, mégis boszant.</p>
<p>– Tán Aevius jambusai nyomnak? kérdé Marcius, a császár
borbélya.</p>
<p>– Meglehet; hagyd el Aevius.</p>
<p>A poeta alázatos tekintettel hajtá meg magát, száz annyi dühöt
érezve a borbély iránt, versei megszakasztása miatt.</p>
<p>– Mi bajom hát mégis? nyafogott boszusan Carinus. Találjátok ki
már. Hát én gondolkozzam helyettetek magamról? Valami ingerel,
valami boszant, szeretnék haragos lenni.</p>
<p>– Én kitaláltam, szólt a borbély, e néhány szál szakáll
<span class="pagenum"><a name="Page_32" id=
"Page_32">-32-</a></span> boszant tégedet, oh Carinus, mely dicső
arczodon élődik, felséges orrodat és ajkaidat merészen
nyugtalanítva. Vágasd ki azokat, sőt szakítasd ki. A te arczod úgy
is oly nőien szép, és mennyivel szebb leendne, ha a férfiasság e
rút jelei nem éktelenítnék.</p>
<p>– Igazad lehet Marcius, szólt az ifju, s ki hagyta tépni
szakállát, s annyira meg volt elégedve a borbélylyal, hogy a műtét
végeztével kinevezte őt præfectusnak.</p>
<p>E pillanatban zaj hallatszott az ajtó előtt. Többen az öreg
Mesembrius szavára ismertek, ki erővel bebocsáttatáshoz akart jutni
Carinus elé.</p>
<p>Galga, az ajtónálló thrák óriás, visszatartóztatá az öreget s
másnapra utasítá, mert Carinus mostan alszik.</p>
<p>– Már tizedszer vagyok itten, zajgott az öreg. Egyszer azt
mondod, alszik, másszor ebédel, harmadszor fürdik, negyedszer nincs
ideje. Én beszélni akarok vele.</p>
<p>Galga nagy küzdés közt kituszkolá az öreget az átriumból,
két-három rabszolgának kelle belé kapaszkodnia, hogy az ajtón
kitolhassák.</p>
<p>Carinus meg volt elégedve Galgával.</p>
<p>– Te, ki oly jól meg tudod őrizni ajtómat, megérdemled, hogy
Róma cancellariusává tegyelek.</p>
<p>– Hát én semmit sem érdemlek uram? kérdé Aevius megijedve, hogy
ő kimarad a kegyosztogatásból.</p>
<p>– Neked Aevius, templomot építtetek, hol minden költő legelső
zsengéit a te oltárodra teendi le.</p>
<p>– Köszönöm, oh Augustus, a templomot és a zsengéket, miket kezdő
poéták irnak, de hát a Tusculanum?</p>
<p>– Azt jól tudod, mily föltét alatt igértem.</p>
<p>– Ha Glyceriát, e földi istennőt, ékesen szólásom erejével,
nyelvem mézével, s költészetem varázslatával ráveszem, hogy tégedet
kegyeiben részesítsen. Nem elhozám-e őt te hozzád?</p>
<p>– Elhoztad, de mit használt az nekem? ez a csábító phantom,
miután bájai láthatásával az őrültségig fokozta vágyaimat,
titkaimat kicsalta, akkor egyszerre kinevetett, <span class=
"pagenum"><a name="Page_33" id="Page_33">-33-</a></span>
eltaszított magától és elhagyott, és én azóta százszor inkább
óhajtom őt birni.</p>
<p>– Nem volt-e hatalmadban erővel itt marasztani a hálóba került
dæmont?</p>
<p>– Kérdezd rabszolgáimtól, mit tett velök? midőn azt parancsolám
nekik, hogy tartóztassák fel ez átkozott bűvésznőt, egy serleget
kapott fel, melyben bor volt, valami idegen varázsszót morgott
felette, s azzal rögtön láng és füst csapott ki a kehelyből. Ezzel
ijesztő arczczal fordulva a szolgák felé, csattogó hangon kiálta
rájok: «a ki le nem fekszik arczára, és meg mer mozdulni, rögtön
sertéssé változtatom!» E ficzkók azonnal mind arczra borultak, s a
merész bűvésznő fejeikre hágva lépdelt az ajtóig, a hol
ajtónállómnak úgy elvette szeme világát, hogy három napig nem
látott egyebet sötétségnél. De, oh Aevius, miért kényszerítsz te
engem, hogy ennyit beszéljek? miért fárasztod gondolataimat s
rablod nyelvemnek nyugalmát?</p>
<p>Aevius gondolá, hogy az ő nyelve nem oly drága s szónokolt.</p>
<p>– Dicső Carinus! Nem méltó azon hölgy reád, csak megvetésedre
méltó. Sokkal becsesebb kincset fedezék én fel számodra, ki mellett
Glyceria kavics a gyémánthoz, futócsillag a naphoz, közönséges bor
a nectárhoz, szegfű az ambrosiához.</p>
<p>– Ki lenne az?</p>
<p>– Ez hajadon, míg amaz már özvegy. Ez a szerelmet még nem is
szerette, míg amaz már gyűlölni is tanulta, s szépsége több csodát
tett, mint tett amazé. Egy keresztyén szűz az, ki nem rég
elfogatva, parancsodra többi társaival együtt az oroszlánok közé
záratott, és ime lássad, a kiéhezett fenevadak megszelidültek e
hajadon tekintetétől, s hódolattal simultak annak lábaihoz, kezeit
nyalogatva. Én magam láttam, oh Augustus, és bámulék rajta. A
spoliarium őre ekkor kihozatá a leányt az oroszlánok közül s átadá
őt a legvadabb illyr legionariusok <span class="pagenum"><a name=
"Page_34" id="Page_34">-34-</a></span> élvezetének. És ime lássad,
mit tett? Egy óra mulva mindazon katonák térden állva láttatának
körülte, a mint bűbájos beszédét hallgatva, ihlett buzgalommal
lesték ajkai mozdulásit s kezeit könyeikkel nedvesíték és midőn a
tribunok el akarták ragadni a leányt, hogy másoknak adják át,
ellenük szegültek s az utolsó emberig le hagyták magukat aprítani
érte.</p>
<p>Carinus érdekelten emelkedék fel ágyáról, szemeiben szokatlan
tűz kezde villogni. Eltaszítá magától legeslegújabb feleségét s
Aeviusnak inte.</p>
<p>– Hozasd elém ezt a leányt.</p>
<p>A poéta törte magát a parancscsal s futott a börtönök felé a
császár pecsétgyűrűjével.</p>
<h3>V.</h3>
<p>Egyedül volt egy külön börtönbe zárva Sophronia. A napsugár csak
egy kis kerek ablakon hatolt le hozzá, s a mint a térdeplő hölgy
fejére sütött, a megdicsőülés gloriája látszott a körül
sugározni.</p>
<p>Tagjait hófehér öltöny fedé, oly tiszta, mint fényes lelke.
Arczán túlvilági nyugalom ült, melyben csak az elhatározottság
kifejezése volt emberi.</p>
<p>A börtön ajtaja felnyilt, s belépett rajta egy magas, délczeg
női alak, aranytól nehéz erszényt adva a börtönőrnek, ki nyitva
hagyá utána az ajtót.</p>
<p>Az érkezett hölgy nehéz selyem himationba volt burkolva, melyet
gyémántos fibulák kötének össze vállain, gazdag hajfürteit ragyogó
anadém köríté fejközepén, s az arról lefüggő fényes aranyfátyol
finomsága daczára sem engedé keresztüllátszani elfedett arcza
vonásait. Köpenyredőinek elrendezése tanusítá izlése nemességét s a
szegleteit aláhuzó nehéz gyöngyök előkelő rangját.</p>
<p>Sophronia föltekinte a selyemsuhogásra; egy hölgyet látva maga
előtt, meglepetve kérdezé:</p>
<p>– Mit kívánsz tőlem, római nő? <span class="pagenum"><a name=
"Page_35" id="Page_35">-35-</a></span></p>
<p>A hölgy fölemelé anadémja fátyolát s egy arczot láttatott,
minővel az istenasszonyokat szokták festeni, homlokán méltóság,
ajkaiban kellem, arczai gödröcskéin a titkolózó csáb és szemei
sötétében az a mély kifejezhetlen gondolat, melybe az indulatok
minden rejtélyei burkolóznak, ingerlő igézet minden vonásban s
tiltó szomorúság, csodálatos játékai a borúnak és napfénynek, miket
az égen szivárványnak, az emberarczon szenvedélynek hívnak.</p>
<p>Sophronia az első tekintetre hátra rezzent ez arcz elől, de
rögtön mosolyogva nyujtá felé kezét, nyájasan rebegve: Testvérem,
Glyceria.</p>
<p>– Ne nyujtsd kezed, szólt szomorú hangon a hölgy. Ne ölelj meg.
Az első percz, melyben megpillantál, visszariaszta tőlem. Te
iszonyodol ez arcztól – és igazad lehet. Négy éve annak, hogy nem
láttuk egymást, négy év alatt annyi átkot hallhattál rám mondatni,
s oly tiszteletreméltó ajkakról, hogy nem ok nélkül döbbentél
vissza tőlem, midőn arczom megismeréd.</p>
<p>– Én nem szüntelek meg szeretni soha.</p>
<p>– Örömest hiszem, de ne szóljunk arról. Téged új hited
ellenségedet is szeretni tanít, engem a sors mindenkiről lemondani
tanított, a kiket szerettem. De jól van így, most nincs idő
panaszra. Titokban előre megtudám, hogy a holnapi circus
mulatságait keresztyén martyrok kínhalálával fogják bevégezni.</p>
<p>– Történjék meg, a mit Isten akar, szólt Sophronia keblén
összetéve kezeit.</p>
<p>– Az égre! nem történik az meg. Kétszer akartalak megmenteni,
mind kétszer elkéstem vele; most jobbkor jövék. Cseréld el ruháidat
az enyéimmel, vedd fel fátyolom, termeted az enyimhez hasonló,
senki sem fogja a cserét észrevenni. Künn megbízott rabszolgám vár
reád fölnyergelt lovakkal, egy óra mulva atyád és kedvesed karjai
közt leendsz.</p>
<p>Glyceria fájdalomteljesen hunyta be szemeit, egy könyet
<span class="pagenum"><a name="Page_36" id=
"Page_36">-36-</a></span> törve szét szempilláival, mintha mondta
volna: «az én atyám, az én kedvesem».</p>
<p>– És te? kérdé Sophronia.</p>
<p>– Én itt maradok helyetted.</p>
<p>– És a holnapi circus játékai?</p>
<p>– Velem lesznek befejezve.</p>
<p>– Soha! monda Sophronia magas versenyzéssel.</p>
<p>– Miért ne úgy? Téged szeretnek azok, a kik gyülölnek engem s
kiknek egy szánó mosolyáért évek kínjait venném fel magamra. Ha
kettőnk közül egynek veszni kell, miért vesznél el te, kiért
kétségbeesnének ők; miért ne inkább én, kinek halálát megáldanák?
Te egy boldog éltet tartasz meg másoknak, én egy keserűt vetek el
magamtól.</p>
<p>Sophronia mind két kezével megfogá testvére kezeit s tiszta
szemeivel annak mély bánatú könnyes szemeibe nézett.</p>
<p>– Te voltál azon nő, ki elfogatásom éjjelén lovadat ajánlottad
megmenekülésemre.</p>
<p>– Miért hozod fel ezt?</p>
<p>– Emlékezel rá, mi válaszoltam akkor?</p>
<p>– Azt mondád, hogy keresztyénnek nem szabad a veszély elől
megfutni.</p>
<p>– Azóta sok alakban láttam a halált és azt mondom ujra. Ha Isten
akarata az, hogy vérhalálom által dicsőíttessék meg neve,
teljesüljön az, én gyönyörrel veszem fel a martyr-koszorut, mely az
Idvezítő homlokát köríté, s áldani fogom a kezet, mely megnyitja
előttem az égi üdv kapuját. Oh a halál nem kín azoknak, kiknek
öröme a halál után kezdődik.</p>
<p>– De azok, kiket itt hagysz?…</p>
<p>– Ők meglátandnak túl a síron.</p>
<p>– Hová őket a kétségbeesés fogja űzni. Oh hallgass rám Sopronia.
Te érted most két lény imádkozik, a ki mindkettő engemet átkoz. Ha
ez irtózatos halált fölveszed, a túlvilágon sem fogsz találkozni
velök, mert az élet borzalmai <span class="pagenum"><a name=
"Page_37" id="Page_37">-37-</a></span> a Hadesig üldözendik őket;
oh engedj meghalni, engedj elfeledve lenni engem, senkitől meg nem
siratva, meg nem áldva, vissza nem óhajtva; érje egy napon két
boldogság ősz apádat, egy, a te élted, más, az én halálom.</p>
<p>– Nem ily keserű szívnek való a halál, oh Glyceria.</p>
<p>– Hiszed, hogy nem tudok nyugodtan szemébe nézni annak?</p>
<p>– Nem boldogultan. A halál új világ annak, a ki lát, örök
sötétség annak, a ki nem hisz.</p>
<p>– Legyen e sötétség rajtam. Engem csak egy élet terhe nyom, nem
óhajtok újra élni, akarok elmúlva, elfeledve lenni, akarok pihenni
látogatlan sírban, elhagyva ezt a fényes semmit, melyben csak a
fájdalom való. Te élj és örülj sokáig.</p>
<p>– Oh Glyceria! miért kelle ily sötétté válni a te arczodnak?</p>
<p>– Ugy-e? valaha nem volt különbség kettőnk között. Lelkem oly
fényes, arczom oly derült volt, miként tied; oly hasonlók voltunk
egymáshoz még lélekben is, hogy atyánk is alig tudott bennünket
megkülönböztetni egymástól. Még szerelmünknek tárgya is ugyanaz
volt; s egymás előtt nem titkolók azt, s megegyeztünk benne, hogy
ha ő választani fog, a másik boldogan lemond.</p>
<p>– Bár választott volna téged, most boldogok lehetnénk mind a
ketten.</p>
<p>– Fátum van én velem, oh testvér! Az istenek nem úgy akarták.
Titkos kezek odafenn vadítják el az ember sorsát, s uszítják az
életen keresztül; ki hát az, a ki lelkeikről számol? A férj, kihez
nőül menék, egy nyomorúlt libertin volt, ki akkor jött, midőn
Manliustól mellőztetém, s egy rejtélyes iratot mutatva, mely atyánk
ellen bizonyított, elárulva, hogy ő részese volt a Carinus elleni
összeesküvésnek, kényszeríte, hogy nőül menjek hozzá.</p>
<p>– És atyám téged ezért megátkozott.</p>
<p>– Ne húzza vissza átkát soha. Teljesült az. E gyáva szolga
elveszté fejét, mert a császár engem meglátott. <span class=
"pagenum"><a name="Page_38" id="Page_38">-38-</a></span> E percztől
fogva egész életem harcz volt, melynek fegyverei hízelgés és csáb.
Atyámat kelle védni minden pillanatban. A hány ember itt lélekzik,
az neki ellensége mind! Gyűlöli a császár, mert nem hízelg neki,
gyűlölik az udvaronczok, mert becsületes, gyűlöli a nép, mert
gazdag, gyűlöli minden bűnös, mert itt az erény összeesküvésnek
tartatik a vétek ellen. Egész Rómát kelle meghódítanom, a
császártól a plebejusig, hogy az ő ősz hajszálait megőrizzem. Ott
voltam Carinus orgiáiban, hagytam tapsolni magamnak az
amphitheatrumban a népsöpredéktől, s hízelgni a silány udvaronczok
által, s hányszor téptem össze Mesembrius halálitéletét
kihízelegve, kierőszakolva azt, kémek, demagogok, senatorok,
liktorok és maga Carinus kezéből.</p>
<p>– És atyám ezért átkozott meg téged.</p>
<p>– Igaza volt. Ez megvetésreméltó tett volt egy római patricius
leányától. Oh ne tudja ezt meg soha, mert ha megtudná, hogy ily
áron él, megölné magát.</p>
<p>– Te megtudád azt is, hogy hittársaim rejteke el van árulva, s
azért siettél oda előre?</p>
<p>– Két nappal elébb tudtára adtam Manliusnak, de ő útált házamba
lépni. Most nincs többé egyéb mód menekülésedre, és a sors
legjobban lesz kielégítve így. A ki megérdemlé, s óhajtja is, hogy
meghaljon, meghal, s a kik örülni fognak az életnek, és azt
megérdemlik, boldogok lesznek. Így lesz az jó. Térj vissza atyádhoz
és kedvesedhez Sophronia, s menjetek azután messze, messze
innen.</p>
<h3>VI.</h3>
<p>Sophronia zokogva borult testvére nyakába. Egy elvonuló
érzelemrohamban végig vonult lelke előtt az élet boldogságának
ragyogó álomképe, látta maga előtt a hízelgő édes apát, ki őt
annyiszor nevezte szemei fényének, ki oly aggódva őrzé még a
szellőtől is, és a szerető ifjut, kinek tiszta szerelme hosszú
éveit igérte a jövő boldogságnak. <span class="pagenum"><a name=
"Page_39" id="Page_39">-39-</a></span> A hölgy szivének ereje
megtört a gyötrő kép alatt, s erőtlenül rogyott testvére keblére,
ki bátor, elkeserült arczczal tartá őt karjai között, mint egy
mythologiai harczias istennő egy más Isten országába tartozó
angyalrokonát.</p>
<p>– Siess el innen, szólt a nő, bő himationját testvére vállaira
kötve s arany bálteusát derekára kapcsolva. Bátran mehetsz, hová
szolgám vezetni fog. A cserét senki sem veendi észre, a circus
zajos tömkelegében legkevésbbé.</p>
<p>– Nem. Nem fogadhatom el tőled ez áldozatot; kiálta fel
Sophronia önszive ellen küzdve. Isten tiltja azt.</p>
<p>– A te Istened a szeretet Istene, szólt Glyceria elsötétült
arczczal; ha e szeretetért meg nem mented magad, én esküszöm neked,
hogy e nap borzalmak epochája leend a világra nézve. Én ismerem
mindazon átkokat, miktől a sötétség lényei megborzadnak, miknek
kimondására megrendül a kemény föld és égő üstökösök nyargalnak
végig az égen, egymásba veszítve a föld népeit s sárga döghalált
lehelve az élők arczaira. Ha te megáldozod magadat Istenednek, én
megáldozom Rómát az enyimeknek, és megátkozom azt úgy, hogy a
századok csak rongyait fogják megtalálni királyi biborának!</p>
<p>A halavány hölgy reszketett sötétebb arczú testvérének karjai
közt.</p>
<p>Ez nyugodtan erősíté meg testvére hajzatán a fejéről levett
anadémot, s a fátyolt annak arczára vonta.</p>
<p>– Így, most mentve vagy. Ha kérdeni fogják, ki mentett meg?
mondjad, hogy nem ismeréd. Nem akarom, hogy valakinek szive
fájhasson miattam. Hallgasd el nevem.</p>
<p>Sophronia zokogva karolá át testvérét, kinek kebléről nem birt
leszakadni, Glyceria sietteté őt.</p>
<p>– Menj, siess, ne csókolj meg, nem jó engemet csókolnod. Fátum
van az én ajkaimhoz kötve.</p>
<p>És Sophronia mégis megcsókolta őt s azon pillanatban belépett
Aevius a magával hozott testőrökkel. <span class="pagenum"><a name=
"Page_40" id="Page_40">-40-</a></span></p>
<p>– El vagyunk árulva! kiálta Glyceria, testével fedezve
testvérét, s vad dühvel kiálta Aeviusra. Ki külde e helyre, nyomorú
sycophant? Eltévedél; ez börtön, nem bacchanál.</p>
<p>– Ez arany kalitka, melyben egy galamb helyett kettőt
találok.</p>
<p>– Rakd verseidbe ízetlen tréfáidat, de ne közöld velem, eredj
tova.</p>
<p>– Ha velem akarsz jőni, szivesen; de engem az Augustus küldött
ide.</p>
<p>Glyceria sietve sugá testvére fülébe:</p>
<p>– El ne áruld, hogy testvérem vagy, mert akkor atyád is veszve
van.</p>
<p>S azzal a katonákhoz fordult.</p>
<p>– Vakmerők! Ismertek engem? Én vagyok a rettenetes Glyceria, ki
tűzesőt hozok reátok, mikor táboroztok, ki megárasztom előttetek a
folyamokat, s telet bocsátok nyár közepén hadsoraitokra, hogy
elhaltok miatta, mint az őszi légy. Nem emlékeztek-e már Triviusra?
kit haragomban szarvassá változtaték, s csak akkor adtam vissza
emberi alakját, midőn az ebek által széttépetett; láttátok palotám
előtt azokat a testszin kő karyatidákat, melyek kapuim homlokzatát
tartják, mikről úgy tetszik minden azon menőnek, mintha szemeikkel
folyvást utána néznének, azok ellenem lázadt rabszolganők voltak,
kiket egy leheletemmel kővé változtaték. Akarjátok-e, hogy e
falakhoz, mint kőszobrokat állítsalak? vagy vadállatokká tegyelek,
kik holnap a circusban egymást össze fogják marni? Melyitek meri
fölemelni kezét? melyitek mer utamba állani?</p>
<p>A katonák babonás félelemmel álltak félre a delnő útjából, csak
Aevius lépett eléje.</p>
<p>– Mennyei szépségű asszony; fölösleges dolog lenne e fiukat
barmokká változtatnod, de bár változtathatnád kővé az én szivemet,
hogy ne érezne irántad. Most pedig engedd meg, hogy e keresztyén
hölgyet az Augustus szine <span class="pagenum"><a name="Page_41"
id="Page_41">-41-</a></span> elé vezessem, ki máskor téged is
szivesen lát, de most épen őt akarja látni. Ha netalán
szeretetreméltó boszúdat árva hajfürteimen méltóztatnál tölteni, az
ellen nincs felsőbb parancsom. Fejem és szivem szolgálatodra áll,
de kezeimmel Carinus parancsolt, hogy a leányt vigyem.</p>
<p>Glyceria hevesen súgá elhalványult testvérének:</p>
<p>– Most már nagyobb irtózat vár reád, mint a halál. De légy erős.
Azon balteus alá, melylyel körülöveztelek, egy éles tőr van
elrejtve… római nő vagy, nem kell többet mondanom.</p>
<p>Azzal megszorítva Sophronia kezét, s Aeviust egy tekintetre sem
méltatva többé, hirtelen elsietett az utat nyitó katonák sorai
között.</p>
<h3>VII.</h3>
<p>Sophronia visszaborzadva állt meg Carinus tereme ajtajánál.</p>
<p>A látvány, mely szemei elé tárult, a börtönök kínműhelyénél s az
oroszlánok barlangjainál iszonytatóbb volt tekintetének.</p>
<p>Részeg rabszolgák daloltak, a földön henteregve, s poharat
koczczantva részeg senatorokkal, kik belekeverték magukat
laticlavusaikba; ott lehete látni a kifestett arczú férfiakat,
asszonyruhákba öltöztetve, s hárfa mellett orczátlan dythirambokat
énekelve, fejeiken a női anadém tetejébe a csúffá tett cserkoszorú,
a polgárerény egyszerű dísze körítve; az ország első tisztviselői,
consulok, præfectek, tribunok, satyroknak és faunoknak vetkőzve, s
undok taglejtéssel karéjban tánczolva átlátszó leplekbe öltözött
örömleányokkal, kiknek arczán, szemeiben utálatos tüze égett az
állati szenvedélynek, s ez ördögi karéj közepett ott feküdt
Carinus, bíbor palástjának önmaga legnagyobb gyalázata. Arczán bor
és érzéki vágyak, és az orgiák jelenetei által fel volt szítva az
ellankadt szenvedély, hajfürteiről illatos kenet csepegett alá.
<span class="pagenum"><a name="Page_42" id=
"Page_42">-42-</a></span></p>
<p>Sophronia megrázkódék e látvány előtt, mely bárhová tekintett,
mindenütt ugyanazon alakokat tünteté elé, s először életében
feledte el Isten nevét, ki mindenütt legközelebb van, a hol a
veszély a legnagyobb. De ki gondolhatna Isten jelenlétére ott, hol
az ördög számára van felállítva az oltár?</p>
<p>A keresztyén nő remegő szorongással nyult arany balteusa elé,
mintegy önkénytelen ösztönből, a nélkül, hogy testvére intése
eszébe jutna. De a mint a tőr markolata kezébe akadt, visszatért
lélekereje egyszerre; rögtön a bátor, az elhatározott római hölgy
lett ismét belőle, s a nélkül, hogy vezettetné magát, merészen a
tánczolók karéjába lépett s felmagasultan, délczegen megállt
Carinus előtt.</p>
<p>– Te vagy az, ki magát Rómában Augustusnak nevezi? kérdé tőle
végtelen megvetéssel.</p>
<p>Carinus mosolyogva kelt föl fektéből s inte a zajgóknak, hogy
hallgassanak.</p>
<p>– Mióta jelent e szó «Augustus» római nyelven «undort» és
«gyalázatot»? folytatá Sophronia, vakmerő szemeket vetve Carinusra.
Mi átkozott sors külde Rómába téged, hogy összegyűjts magad körül
mindent, a mi rút, mindent, a mi átkos, s uralkodni tanítsd a bűnt,
mely isteneid templomából származott le hozzád? Nem érzed lábaid
alatt a föld reszketését, nem hallod az ég dörgését odafenn?
közelgő barbárok millióinak ordítása nem ver fel álmaidból, hogy
megtudd, miként nem úr, csak por vagy a földön, mely Isten egy
lehelletére összeomlik s nem lesz jobb azon földnél, melybe
eltemetik?</p>
<p>Carinus Aeviushoz fordulva mondá:</p>
<p>– Páphiára mondom, nem csaltál meg. Ez különös nő. Így, így,
szép leány; dühöngj, légy haragos, az átkozódás úgy emeli
szépségedet; mentül jobban átkozódol, szerelmem annál jobban
ég.</p>
<p>– Égni fogsz egykor örök lángok közt! Feletted láthatlan biró
él, ki jegyzi szived gondolatjait s a haragnak <span class=
"pagenum"><a name="Page_43" id="Page_43">-43-</a></span> napján a
mily nevető arczokat látsz magad körül most, oly kínosakat fogsz
látni és magad sem leendesz más.</p>
<p>– A Pantheonra! Ez alak még hiányzik az istennők sorából. Aevius
hozz nekem szobrászt. Templomot építsetek, s ez istennő szobrát
állítsátok bele s legyen annak neve: «Venus bellatrix».</p>
<p>Egy, az udvarhoz tartozó művész rögtön előfurakodott, stylust és
viaszlapot ragadva, s Sophronia szemérmes borzalommal vevé észre,
hogy míg dorgáló szavait Aevius rögtön versekké idomítja, a
szobrász magasztos termete mozdulatait iparkodik lelopni.</p>
<p>Rögtön elhallgatott a nő, egy szót sem szólt többé s arczán egy
vonást sem mozdíta meg.</p>
<p>– Siess műveddel Sextus, ha Venus bellatrix alakját akarod
lerajzolni, monda Carinus a szobrásznak. Egy óra mulva ez alak
«Venus victa» lesz. S azzal, mint az éhes kigyó, közelebb simúlt a
leányhoz, szemeit annak arczára függesztve.</p>
<p>Az állt, mint egy szobor, hidegen.</p>
<p>– Nos, miért nem dühöngsz már? Légy haragos. Ez százszorozza a
kéjt, a mit szivem érez, szidj, átkozz, káromolj, én ölelni,
csókolni foglak, s megőrülni a gyönyör miatt.</p>
<p>A hölgy hallgatott és arcza hideg maradt.</p>
<p>– Ah, te hideg arczoddal akarsz meghűteni? Észrevevéd, hogy
szégyened pírja, haragod lángolása gyönyörködtetett, s most úgy
akarsz tenni, mintha egyszerre eltünt volna arczodról szemérem és
harag, hogy élvezetem legédesebb gyönyörét elrabold. Rabszolgák,
tépjétek le öltönyeit!</p>
<p>Sophronia szótlanul kirántá balteusa alól a gyilkot s merészen
széttekinte.</p>
<p>Carinus megdöbbenve maradt azon helyzetben, melyben e váratlan
mozdulat meglepé. Mindenki mintegy lebűvölve állt meg, csak Aevius
találta fel magát. Lappangva közelebb lépe, síma, leopárdi
mosolylyal a hölgyhöz. <span class="pagenum"><a name="Page_44" id=
"Page_44">-44-</a></span></p>
<p>– Szép leány, ne feledd, hogy te keresztyén vagy. Istened
szigorúan bünteti azt, ki a halál kapuit erőszakkal nyitja meg maga
előtt, s mást megölni, vagy magadat, egyenlő bűn vallásod szerint,
kötelességed pedig eltűrni, a mit Istened reád mért, legyen az
kínhalál, vagy egy órai gyönyör Carinus karjai közt. Ne feledd,
hogy te keresztyén vagy, s előtted annyi keresztyén hölgy vevé már
fel e nemét a martyriumnak.</p>
<p>Sophronia kezében reszketett a fölemelt tőr.</p>
<p>Aevius még egy lépést tőn felé.</p>
<p>– Jusson eszedbe, hogy keresztyén nő vagy, monda, ravaszúl nézve
a tőr után, hogy azt egy merész szökéssel kiragadja a nő
kezéből.</p>
<p>– De római nő is vagyok! kiálta Sophronia, eszébe jutva testvére
szavai, s mint a villám, oly sebesen döfte önszivébe a gyilkot.</p>
<p>Biztos kézzel döfött. Markolatig hatott az szivébe. A római
hölgy előtt előbbvaló volt a becsület, mint az üdv.</p>
<p>Egy percz alatt összerogyott és meghalt, utolsó mozdulatával
öltönyredőit igazítva, hogy holtában se árulják el bájait
szentségtelen tekintetnek.</p>
<h3>VIII.</h3>
<p>Atya és férj ezalatt hiába keresték eltünt kedvesöket.</p>
<p>Kérdezősködniök csak titokban lehetett, mert nyilt védelem
Sophronia számára nem volt.</p>
<p>Mesembriust rég nem látták már Rómában, s mindenkit meglepett,
midőn a tekintélyes férfi ismét megjelent a forumon,
elefántcsont-mankójára támaszkodva, s minden lépés után
megpihenve.</p>
<p>– Ah jó öreg, te oly ritkán láttatod magad Rómában, szólítá meg
egy illatos patricius piperkőcz. Mióta Próbus meghalt, írmagul sem
látunk.</p>
<p>– Öreg vagyok már és beteges, jó Pompejanus. Lábaim <span class=
"pagenum"><a name="Page_45" id="Page_45">-45-</a></span> alig
mozognak, s rád nem ismerek, ha nem szólsz, úgy elromlottak
szemeim.</p>
<p>– De hát miért nem tudsz Rómában lakni?</p>
<p>– Látnád csak azokat a szép répákat, a miket kertemben
termesztek, nem hívnál Rómába. Nem érdekel már ily öreg embert más,
mint baraczkoltványai.</p>
<p>E perczben egy követ érkezett a capitoliumból s súgva mondá
Pompejanusnak:</p>
<p>– Carinus letette a bíbort testvére, Numerián javára.</p>
<p>Mesembrius néha oly jól hallott, hogy a suttogás sem kerülte
el.</p>
<p>– Mit mondál? kiálta élénken. Carinus leköszönt, s Numerián lesz
a császár? Vivát! Vivát!</p>
<p>– Te ismered Numeriánt? Minő ember ő? kérdék aggodalmas arczczal
az udvaronczok.</p>
<p>– Minő ember? Egy hős, egy római, ki alatt újra fognak kezdődni
Róma arany évei, újra kisüt a dicsőség napja reánk. A dicső
harczok, mikben Róma a félvilággal küzdött; Numerián folytatni
fogja azokat. Mi mindnyájan ott leszünk. Oh, az ragyogó korszak
lesz újra. Magam is lóra ülök, s ott leszek, a hol minden
becsületes embernek lennie kell, nem vagyok én oly vén, hogy a
csatában meg ne halhassak.</p>
<p>Az öreg lelkesülten, egészen magán kívül szónokolt, s többé nem
támaszkodék mankójára, s egy ismerősét, ki a Capitolium felől jött,
száz lépésnyiről megismerte. Quaterquartus volt az, az augur.</p>
<p>– A Capitoliumból jösz Quaterquartus? nos? nos? mi hír?</p>
<p>– Megjövendölém, mondá az augur nagy tekintélylyel. A tanács nem
fogadá el a lemondását, s kényszeríté a halhatatlan Carinust
visszafogadni a bíbort.</p>
<p>Mesembrius egyszerre mankójára dült.</p>
<p>– Jaj lábaim! oh a köszvény mind a két térdemben! Mit is
beszéltem én bolondos öreg? Én lóra ülni? bárcsak a zsölleszéken
tudjak megülni. Ilyen bolond az öreg <span class="pagenum"><a name=
"Page_46" id="Page_46">-46-</a></span> ember. Hogy mennék én a
harczba, mikor oly rosszul látok, hogy az ellenséget meg nem tudom
különböztetni a jó baráttól. Nevessetek ki jó barátim, nevessétek
ki az ilyen bolond öreg embert. Oh lábaim… S nagy nyögve tovább
vánszorgott ismét. Utjában összetalálkozék Manliussal.</p>
<p>– Nem tudtál még ki semmit? kérdé Manlius.</p>
<p>– Holnap erővel betörök Carinushoz. És te?</p>
<p>– Én megyek fölkeresni Glyceriát.</p>
<p>– Megöld, mielőtt szóhoz engednéd jutni.</p>
<p>– Ne félj. Ha varázshatalommal birna is, meghal. Holnap Carinus
atriumában találkozunk. Kard legyen nálad is.</p>
<p class="center">* * *</p>
<p>Manlius a pons sacerhez indult.</p>
<p>Triton szobra előtt ott ült a vén duena, ki a gyűrűt adta neki.
A mint Manliust meglátta, fölkelt és eléje ment.</p>
<p>– Nálad a gyűrű, uram? kérdé.</p>
<p>– Lássad.</p>
<p>– Akarsz követni?</p>
<p>– Azért jöttem.</p>
<p>– Négy nap óta várlak itt. Miért nem jöttél hamarább?</p>
<p>– Az öröm sohasem késő, monda keserűen Manlius s engedé magát
vezettetni kerteken, álutakon, fedett folyosókon keresztül, míg
vezetőnője, egy kis zöld aerugoval festett cypriai érczkaput
kinyitva, egy egészen sötét sikátoron át, kezen fogva, egy kerek
oszlopos terembe vivé, mely világát egyetlen, a tetőn levő kerek
ablakról nyeré.</p>
<p>Itt a nő eltávozott, úrnőjét hívandó.</p>
<p>Manlius körültekinte. Egészen mást képzelt ő magának egy római
delnő teremében. Jaspis oszlopokat, keleti virágokkal befutva,
szökőkutat rózsavízből, frivol szerelmi jelenetek képeit, buja
kenőcsök illatától átfült légkört, <span class="pagenum"><a name=
"Page_47" id="Page_47">-47-</a></span> bíbor nyugágyakat, ezüst
tükröket. Mindezek helyett egy hideg, magasztos, templomszerű
teremben látta magát, melynek falain hősök és csaták nagyszerű
képei díszlettek, a közepén nem volt más, mint egy vén kopasz férfi
márvány mellszobra. – Talán nem is Glyceria lakik itten? gondolá
magában, midőn háta mögött nevét hallá kimondatni.</p>
<p>Megfordult. Egy magas, halavány nő állt előtte, egyszerű hófehér
ruhában, melynek redői egész nyakáig s kezefejéig fedezték
termetét. Ez nem a szerelmi kalandok pongyolája. Ámde ez arcz még
kevésbbé volt szerelemre hívó. Szomorú, csüggeteg, emésztő bánat
minden vonásain, mely rozsdája a szépségnek.</p>
<p>Manlius megismeré benne Glyceriát. Vére lázongva tódult agyába,
keze kardmarkolatát szorítá. De nem akarta őt így megölni, azt
hivé, ez is csak egy fogása a csábnak, melynek kitanulásában e nők
nagy mesterek. Ha egy kéjenczet kell meghódítani, annak a
gratiákkal öltöztetik fel magukat, s ha egy hőst, annak Minervával:
minden férfinak külön jelleméhez alkalmaztatják ruhájokat,
lelköket, még arczuk vonásait is, úgy, hogy mindenki másformának
ismeri őket. Nem ölheté meg őt ily szomorúan, be akarta várni azon
pillanatot, midőn szerelméről fog szólani, hogy a legelső epedő
mosolyért szívébe üthesse kardját.</p>
<p>A hölgy fejét mélyen lehajtva megállt három lépésnyi távolban
Manliustól, s alig hallhatóan rebegé:</p>
<p>– Későn jövél. Nagyon későn.</p>
<p>Manlius elfojtott dühvel felelt.</p>
<p>– Hát a szerelem olyan gyümölcs, mely elérik, ha sokáig áll?</p>
<p>Glyceria ijedt szemekkel tekint Manliusra.</p>
<p>– Mi lelt, hogy előttem szerelemről beszélsz?</p>
<p>– S nem azért hivatál-e engem, hogy boldogságról, örömekről,
édes kéjről suttogjunk egymásnak? <span class="pagenum"><a name=
"Page_48" id="Page_48">-48-</a></span></p>
<p>– Valaha örültem volna e szavaidnak, most irtózat állja el
valómat, midőn így szólasz hozzám.</p>
<p>– Nem vagy-e meggyőződve arról, hogy szépséged annyira
elvarázsló, hogy a ki meglát, elfeled minden asszonyt, a kit
azelőtt látott? monda Manlius és a kard félig kinn volt már
hüvelyéből.</p>
<p>Glyceria, mint ki átláthatlan sötétségbe néz, tekinte Manlius
arczára, s elborzadva kérdé:</p>
<p>– Még azt is, ki e perczben halva fekszik?</p>
<p>Manlius összerezdült, lélekzete elállt, arcza sápadt lett, mint
a föld.</p>
<p>Sophronia nevét akarta kimondani, s az nem bírt kijőni ajkán,
hátra tántorodott s kezeivel egy oszlopnak támaszkodék.</p>
<p>Glyceria közelebb lépett hozzá, merev tekintetével Manlius
arczát vizsgálva, mint ki a lélekben olvas.</p>
<p>– Manlius Sinister! szólt csendes, nyugodt hangon. Nekem
álomlátásaim megmondák, hogy te engemet meg fogsz ölni, s jól
tudom, hogy chlamisod alatt rejtve tartott kardod markolatját
szorítod. Nem fog az nekem fájni. Fájni fog egyedül az, hogy nőd
gyilkosának engemet hiszesz.</p>
<p>Manlius felsóhajta, s egész termete megrázkódott a titkos
borzalomtól; oly hangon, mely mintha a föld alól jőne, kérdezé:</p>
<p>– Mint ölték meg? vadállatok szaggatták szélylyel? vagy égő
lángoknak adták át gyönge termetét? Beszélj hetæra. Mondd el nekem
hosszan, világosan, mint kínzák halálra. Hallani akarom azt.</p>
<p>– Nem vitték őt kínpadra, hanem Carinus orgiáiba.</p>
<p>– Ah! ordíta Manlius éktelen dühében s eltakarta arczát. Majd
ismét elvevé róla kezeit s nyugodtan mondá: Folytasd, ne hagyj ki
semmit. A becstelenséget jelenetről jelenetre rajzold előttem, mint
gázolták a sárba az én oltárképeimet? Mondd el.</p>
<p>– Azt nem tevék. Egy római hölgy, ki meg akará őt <span class=
"pagenum"><a name="Page_49" id="Page_49">-49-</a></span> menteni,
ruhát cserélve vele börtönében, midőn e terve meghiusult, egy
gyilkot rejte nőd övébe, s ő, mielőtt férfi keze érinthette volna,
megölte magát.</p>
<p>Manlius szeméből kicsordult a köny. A kard kihullott
kezéből.</p>
<p>– Égnek minden istenei, áldjátok meg e nőt azon gyilokért! – Nem
tudod ki volt az?</p>
<p>– Nem akarja, hogy ismerd.</p>
<p>Manlius szabadon lélekzett, mint ki egy rémálomból szabadult
meg.</p>
<p>– Köszönöm e hírt, köszönöm.</p>
<p>Valami oly borzasztó volt e köszönetben.</p>
<p>– De a veszélynek nem itt van a vége, szólt Glyceria; Carinus,
kinek halvány arczára fecscsent a martyrnő vére, félájultan esett
nyugágyára vissza, s reszkető lelkén e gondolat vonaglott
keresztül: ha egy nő meg tudott halni így, azon nő apja, vagy férje
mint fog tudni – ölni! – Senki sem ismeré Sophroniát, de atyám
ittléte Rómában felötlött, s bár ő nyiltan nem tudakozódék leánya
felől, gyanítni kezdik, hogy a megölt az ő leánya volt. Ezért
holnap mindketten Carinushoz fogtok hivatni, s ő kérdeni fogja
tőletek: nem ismertek-e rá egy holt testre, mely a keresztyének
börtöneiben meggyilkolva találtatott, s nődet fogják elétek
mutatni. – Légy kemény szívű, Manlius, azon pillanatban, köny ne
lássék szemeidben, midőn e holttestet meglátod, mondjad, hogy nem
ismered, csinálj közönyös arczot, mert ha elárulod magad, fejedet
vesztéd.</p>
<p>– Én? közönyös arczot csináljak, szólt maga elé bámulva Manlius,
és ne ismerjek rá, midőn holtan előttem fekszik? azt mondjam, nem
láttam őt soha?!</p>
<p>– Vagy azt hiszed, élve hagyhat Carinus egy férjt, kinek neje
miatta halt meg?</p>
<p>– Igazat mondál, szólt keserűen az eques. Manlius megtanul
tettetni!</p>
<p>És kaczagott rémségesen. <span class="pagenum"><a name="Page_50"
id="Page_50">-50-</a></span></p>
<p>Glyceria térdre hajolt előtte s szép keblét eléje tárva, szabad
sóhajjal rebegé:</p>
<p>– És most… vedd kardodat s kezdd rajtam…</p>
<p>Manlius mosolygott.</p>
<p>– Hát álmaid azt jósolák, hogy én meg foglak ölni? Hm. Te szép
nő vagy Glyceria. Valóban bájos alak. Igaz, mit rólad mondanak,
hogy Carinus tégedet imád nagyon?</p>
<p>– Még jobban gyűlölöm én őt. Miért kérded ezt?</p>
<p>– Lásd, mert én szeretném tudni, boldogítád-e valaha kegyeddel
Carinust?</p>
<p>– Egy mosolylyal sem soha.</p>
<p>– Pedig ő odaadná magát a napot azon éjszakáért, melyet te adtál
neki.</p>
<p>– Ha én adok neki éjt, a Styxre! az örök éjszaka lesz! kiálta
Glyceria felmagasulva, lángoló orczával.</p>
<p>Manlius odalépett hozzá, s megfogá kezét a nőnek.</p>
<p>– Lásd, álmaid hazudtak, én nem öllek meg téged Glyceria. Nem
öllek meg, nem; én nőül foglak venni.</p>
<p>Glyceria ijedten rántotta vissza kezét.</p>
<p>– Manlius, ez gúny és keserűbb a halálnál.</p>
<p>– Nem, – csak szerelem. Én szeretlek.</p>
<p>– Manlius, ne így ölj meg, ne így. Inkább éles karddal.</p>
<p>– Én szeretlek. Ha szerettem testvéredet, az ő vonásait látom
most arczodon, s ha üldöz a fájdalom, hogy elveszítém őt, hozzád
kell menekülnöm, hogy megvígasztalj. Én nem hiszek rólad semmit, a
mit a világ mond, én leveszem rólad multadat, s azzá foglak tenni,
a mi testvéred volt. Visszaviszlek atyádhoz, s megáldatlak vele a
testvéredre mondott áldással. Neked adok mindent, a mi az övé volt,
az ő egyszerű ruháit fogod viselni, még az ő nevét is rád ruházom,
s nevezni foglak az én Sophroniámnak.</p>
<p>Glyceria reszketve ragadá ki magát Manlius karjai közől, ki őt
gyengéden voná keblére, s dobogó kebellel, lángoló arczczal futott
el onnan, a nélkül, hogy egy szót tudna válaszolni a kábító
szavakra. <span class="pagenum"><a name="Page_51" id=
"Page_51">-51-</a></span></p>
<p>Manlius utána nézett s keserűen mondá magában a nő eltávozta
után:</p>
<p>– Hát nem tudunk-e tettetni is?</p>
<h3>IX.</h3>
<p>Mint Glyceria kémeitől előre megtudá, Manliust még aznap
felkeresték Carinus lictorai s meghívák a császárhoz.</p>
<p>Manlius nem várta el a hívást, előbb elment maga.</p>
<p>Egyszerű fegyveröltözete helyett, az akkori kéjenczektől viselt
selyem virágos bő tógát ölté magára, hajfürteit bekeneté illatos
olajjal, ujjaira gyürűket rakott, bokáit lábkösöntyűkkel köríté, s
gyürűket húzott meg lábujjaira is, mik a sandalok közől
kivillogtak, s egész arczát bepontozá apró veres pettyekkel, hogy
épen oly szeplőverte módon nézett ki, mint Carinus.</p>
<p>Így lépett be renyhe, elkényesült lejtéssel, fejét negédesen
hordva Carinus, atriumába, mely tele volt hozzá hasonlón öltözött
udvaronczokkal, kik irígykedve nézték körül az ifjú ritka pompájú
öltözékét, csupán azt nem foghatva fel, miért festé be arczát
szeplőkkel?</p>
<p>Manlius földig meghajtá magát Carinus előtt, mely köszöntési mód
a persa udvarokból származott Rómába. Még Aevius is kénytelen volt
elismerni, hogy oly hódolattal senki sem bírja magát meghajtani,
mint Manlius.</p>
<p>Azután megfogva Carinus palástjának szegélyét, azt megcsókolá,
azon kegyeletteljes nemével a csóknak, minővel csak a legbuzgóbb
zsidók tudják csókolni a Thorát.</p>
<p>Carinus szigorúnak akart látszani.</p>
<p>– Már négy napja, hogy megérkeztél Rómába, s csak most jösz
elém, szólt szemrehányólag Manliusnak.</p>
<p>– Oh dicső Augustus, szólt Manlius utánozhatlan édességű hangon,
tizszer valék atriumodban, hogy izenetemet átadjam, miket Ázsiából
hozék, mindannyiszor megtudám, hogy istenektől irigyelt
gyönyöreidet élvezed, és én nem tartozom azon durva katonák sorába,
kik ajtóstól rohannak <span class="pagenum"><a name="Page_52" id=
"Page_52">-52-</a></span> be fontosnak hitt izeneteikkel, s
elrabolják soha vissza nem adható örömeid perczét.</p>
<p>– Jó, te derék ember vagy, tehát mi hírt hozol Persiából?</p>
<p>– Nincs élet sehol oh Augustus, csak ott a hol te vagy. A föld
minden országa csak ellentétnek való Rómához. Nem untatlak a
harczok unalmas elmesélével. A harcz csak arra jó, hogy fogyjon a
zúgolódó nép, miért zavarnám én azzal kedélyedet?</p>
<p>– Helyesen Manlius. Beszélj egyébről.</p>
<p>– Szolgálatodra álljanak tapasztalásaim. Láttam a barbár földek
ritkaságait, s mindannyiszor te rád gondolék: Afrikában láttam oly
lovakat, miknek fényes bőre hosszú csíkokkal van berovátkolva,
minőket circusainkban egy császár sem mutogatott. Meghagytam az
alexandriai kormányzónak, hogy küldjön neked belőlök. India
tengereiben egy csigát fedeztek fel, mely magát vékony pókfonálnyi
szálakon köti a sziklához. E fonalakból ott kelméket készítenek,
mik fényesebbek a sericumnál; ím számodra egy velament hoztam
ebből, minőt ott csak a fejedelmek viselnek.</p>
<p>S ezzel egy pompás leplet nyujtá át Manlius a császárnak, melyet
India széleiről egykor azon gondolattal hozott el, hogy a Sophronia
menyasszonyi fátyola leend.</p>
<p>A császár elámult a rendkívül fényes kelme láttán.</p>
<p>– Manlius! én téged senátorrá nevezlek ki.</p>
<p>Az udvaronczok féltékenyen kezdének Manliusra nézni. A borbély,
ki leginkább féltette Carinus kegyét, nem ócsárolhatva a hozott
velament, Manlius arczán akará tölteni boszúját.</p>
<p>– Hol tettél szert e szeplőkre Manlius? úgy nézesz ki, mintha a
legyek bántak volna rútul ábrázatoddal.</p>
<p>– Barbár vagy Marcius. E szeplők festve vannak arczomon. Ez
fenséges divat, melyet a persa udvaroknál tanultam el.</p>
<p>– Szokás volna ott szeplőket viselni? kérdé Carinus, kinek
arczát Marcius szokta fehérre, pirosra kifesteni. <span class=
"pagenum"><a name="Page_53" id="Page_53">-53-</a></span></p>
<p>– Csak az előkelőknél. Ez megkülönböztető jelük az
országnagyoknak a köznéptől. Hanem persze, hogy ezt felfoghatni
nemesebb ízlés kell, mint a tied Marcius, tudni kell azt, hogy e
foltok miért és mennyivel teszik szebbé az arczot. Az üres, unalmas
síma kép, mint a tied, melyre ha az ember néz, nem lát rajta
egyebet, mint fehéret és pirosat, az a plebejusok szépsége; Apolló
szeplős arczot visel.</p>
<p>Manlius jól tudta, hogy Carinus szereti magát Apollónak
neveztetni.</p>
<p>Az udvaronczok szörnyűködtek e vakmerő állításon.</p>
<p>– Én újra azt mondom, hogy Apolló arcza szeplős. Mert Apolló
képe a nap, és a nap maga nincsen-e foltokkal tele? Az ég maga
nincsen-e csillagokkal behintve, és a csillagok nem az ég
szeplői-e? valamint a szeplők csillagzatok az arczon? Azért
Marcius, e fejedelmi izlést rajtam ne ócsárold.</p>
<p>Carinus inte Marciusnak, hogy törülje le arczáról a
festéket.</p>
<p>– Isteni arcz! kiálta Manlius elragadtatva, oh szentségtörők,
kik a szeplőket elrejték arczodon, miket a graciák keze tulzott
gonddal helyzett el rajtuk. Jertek barátaim, ez arcz legyen mintája
a mienknek.</p>
<p>És az udvaroncz nép rögtön sorba ült Marcius elé, arczát
szeplőkkel festetve be, épen úgy mint Carinusé volt.</p>
<p>E percztől úri divat lett Rómában szeplőket rakni az arczra.</p>
<p>– Manlius! monda a császár. Én téged Róma præfectjének nevezlek
ki.</p>
<p>Valamennyi császári kegyencz ki volt ütve a nyeregből Manlius
által.</p>
<p>Aevius kétségbe volt esve.</p>
<p>– Mihez hasonlítsam ezentul a császárt verseimben? miután a
rózsa és liliom megszünt szépség lenni.</p>
<p>– Hasonlítsd őt a fejedelmi párduczhoz; tanácslá neki Manlius. S
a poeta meg volt vele elégedve. <span class="pagenum"><a name=
"Page_54" id="Page_54">-54-</a></span></p>
<p>E pillanatban érkezék Mesembrius. Az atriumban hallá, hogy
Manlius már benn van, s sietett utánna.</p>
<p>Az ajtóban meglátta vejét és megdöbbent láttára.</p>
<p>– Hát Manlius ez a histrio? kérdé magában, végignézve annak
hosszú selyem tógáján s szeplőkkel festett arczán. – Voltál
Glyceriánál? kérdé tőle lassu hangon.</p>
<p>– Igen, viszonzá Manlius.</p>
<p>– Megölted őt?</p>
<p>– Nem.</p>
<p>– Akkor értem átváltozásodat. Eddig csak hernyóból lett a
pillangó, te oroszlánból lettél azzá. Sajnállak.</p>
<p>S ezzel méltóságteljesen lépett az öreg senátor az Augustus elé,
s mankójára támaszkodva megállt előtte.</p>
<p>– Carinus Augustus. Panaszra jöttem hozzád, vagy ha jobban
tetszik neked, kegyelemkérésre. Egyetlen lányom volt…</p>
<p>– Van másik is, szakítá félbe Aevius.</p>
<p>– Én azt mondom, csak egy volt. Szememnek fénye, öregségemnek
gyámola. Elcsábulva idegen hitre, e leányt a tiltott agapén
elfogták társaival együtt. Én hit dolgairól veled vitázni nem
akarok, Carinus, hanem reád bízom, hogy egy ősz ember kérését, ki
Róma szolgálatában aggott meg, meghallgasd, s egyetlen gyermekét
visszaadd.</p>
<p>Carinus lusta méltósággal emelkedék fel lectisterniumáról s
valamit súgott eunuchjának. Azzal Mesembriushoz fordult.</p>
<p>– Senator, mi nem tudók, hogy leányod is a fogoly sectariusok
között legyen; ha tudtuk volna, rég kiszolgáltatók neked. Leányod
szép volt, miként mondád.</p>
<p>– Nem mondtam, uram.</p>
<p>– Úgy értettem. Aggodalommal kell mondanom, hogy egy szép leány
e társaságból börtönében a mult éjjel meggyilkolta magát.</p>
<p>– Az nem az én leányom volt, Sophronia nem feledheté el ősz
apját, ki miatta kétségbe fogna esni.</p>
<p>– Tekintsd meg a holt testet, senator, s ha az nem leányod
<span class="pagenum"><a name="Page_55" id=
"Page_55">-55-</a></span> és a mit óhajtok, hogy ne legyen, akkor
fel hagyom őt általad kerestetni és hazavitetni.</p>
<p>Mesembrius előtt oly aggasztónak látszék e kegy, hogy elfeledé
azt megköszönni.</p>
<p>Az eunuch visszajött, két szolga ravatalra fektetve hozott utána
egy holttestet, hosszú palásttal letakartan.</p>
<p>Aevius felvoná a leplet a halottról.</p>
<p>Mesembrius szivéhez kapott. A vér fejébe futott egyszerre. Szava
elakadt. Mozdulni nem birt; úgy állt néhány perczig, azzal a
fájdalom kitörő ordításával rogyott a holttestre:</p>
<p>– Leányom. Én édes leányom.</p>
<p>– Tehát ő tőle kell félni, suttogá Carinus.</p>
<p>Mesembrius fuldokolva ölelte át a kedves szép halottat. A halál
visszaadta arczának nyugalmát, azt a túlvilági megdicsőülést, mely
már éltében sajátja volt, minden úgy volt rajta: mintha csak
aludnék, s hivó szóra várna, hogy újra ébredjen.</p>
<p>– Oh édes szép leányom, zokogott az ősz ember, miért kelle
engemet itthagynod? Ha halni vágytál, mért nem jelentél meg
álmomban, hogy én is veled mentem volna? Mit szeressek én e világon
többé, a hol te nem vagy? Hová éljek én, reves kiszáradt fa,
melynek virágos ága le van tépve?… Nincs egy szavad, nincs egy
mosolyod számomra többé? Egykor oly beszédes, oly víg kedvű voltál,
oh miért kelle megőszülni nekem?</p>
<p>Az apa nem gondolt sem császárral, sem udvaronczokkal, szabad
folyást engedett könyeinek s arczát holt leánya szemfödőjébe
rejté.</p>
<p>Egyszer azonban mégis észre kezdé venni, hogy ő csak egyedül sír
itt s széttekinte, homályosan gondolva arra, hogy itt kell lenni
még valakinek, ki Sophronia maneseinek könyekkel tartozik.</p>
<p>Ott állt Manlius. Hideg, részvétlen arczczal beszélgetett
Carinushoz. Semmi vonása sem volt arczán a fájdalomnak.</p>
<p>Mesembrius felháborodva ragadá meg az ifju kezét. <span class=
"pagenum"><a name="Page_56" id="Page_56">-56-</a></span></p>
<p>– Hát neked nincs könyed, midőn menyasszonyod előtted
meggyilkolva fekszik?</p>
<p>Carinus gyanút fogva egyszerre Manliusra tekinte, az udvaronczok
titkos kárörömmel fordultak felé.</p>
<p>– Az én menyasszonyom? kérdé Manlius álmélva. Csalatkozol, öreg
Mesembrius.</p>
<p>– Hát a furiák vették-e el eszedet, hogy ne emlékezzél rá,
miszerint csak három nap előtt kérted meg leányom kezét, s én neked
is igértem azt.</p>
<p>– Leányodét igen, viszonza megzavarhatlan nyugalommal Manlius.
De nem ezét, hanem Glyceriáét.</p>
<p>– Átok rád! ordíta fel Mesembrius lelke legkeserűbb dühével, s
nem tekintve se a császár jelenlétét, se holt leányát, se a feje
felett forgó veszélyt, félőrülten elrohant a teremből.</p>
<p>De épen ez őrültség rohama menté meg.</p>
<p>– Eredj utána Galga! kiálta Carinus. Fogjátok el. Ez embernek el
kell választani fejét kezeitől.</p>
<p>Galga utána futott a senatornak. Az eunuchok elvivék a
holttestet. Manlius egy cziterát vett kezébe s egy kellemes arab
melódiát vert el rajta Carinus mulattatására.</p>
<p>Mesembrius azonban keresztül tört a palotán. A szolgák serege
ijedve tért ki háborult arcza elől, s engedte neki a palota kapuját
elérni. Dühöngő szavai rögtön népet gyüjtének mellé, s mire Galga
lóra kapva nyomába ért a prætorianus osztálylyal, már egész turma
nőtt körüle.</p>
<p>A thrák óriás a zajgó nép közé vágtatott, egyik kezét kinyujtá
lováról, hogy azzal Mesembrius ősz fejét megfogva, kardjával
leszelje nyakáról, midőn az ősz római öregségétől nem várt erővel
úgy sujtá főbe nehéz mankójával az óriást, hogy az bezúzott
homlokkal esett le lováról, s azzal felszökve annak lovára, neki
vezeté a dühödt népet a fegyveres cohorsnak, s azt egy percz alatt
szétveré. Mire újabb erő érkezett a tumultust lecsillapítani,
Mesembrius akkorra eltünt és sehol sem lőn többé található.
<span class="pagenum"><a name="Page_57" id=
"Page_57">-57-</a></span></p>
<h3>X.</h3>
<p>Manlius ott maradt Carinust mulattatni, megtanítá a tánczosnőket
az indus bayadérek szemfényvesztő forgásaira, a sípos gyermekeknek
dalokat furulyált s leverselte Aeviust, pattogóbb hexameterű s
elevenebb élű distichonokat mondva minden új fogás ételnél, s
minden felköszöntésnél.</p>
<p>Carinus egyetlen vacsora alatt százezer sestertiát ajándékozott
a mindenkitől irigyelt új kegyencznek, s midőn meghallá tőle, hogy
a teuton nők bizonyos szappan nemével halványítják hajfürtjeiket
borostyánkő-sárgára, megigérte Manliusnak, hogy kinevezi őt galliai
fővezérnek, hogy neki ily szőke hajt adó szappant küldhessen, mely
akkor a római előkelő világnál a bolondulásig divatban volt.</p>
<p>A tobzódás későig tartott. Ott künn ugyan még csak délután volt,
de a ki azt nem tudta, hogy a vacsora reggel vette kezdetét, azt
hiheté, hogy éjfél után az idő.</p>
<p>Carinus kitölté a földre az ivókürtben maradt bort, annak
jeléül, hogy valaki egészségeért iszik, s azzal Manliusnak nyújtá
azt.</p>
<p>– A szép Glyceria egészségeért!</p>
<p>– És a tiedért Carinus, viszonza Manlius saját tülkét nyújtva
vissza.</p>
<p>– Manlius! szólt Carinus lángba borult arczczal: tudod-e, hogy
én Glyceriának már egy férjét megölettem?</p>
<p>– Jól tevéd Carinus, csak így lehettem én második.</p>
<p>– De tudod-e, miért ölettem meg őt?</p>
<p>– Mert féltette nejét tőled. A bolond! Hát azért teremték az
istenek a napvilágot, hogy valaki elfoglalja azt, s másoknak ne
adjon belőle? Rablók, tolvajok, kik egy szép nőt kilopnak a
világból, s azt kivánják, hogy azt kivülök senkinek se legyen
szabad szeretni.</p>
<p>– Manlius! Különösen járhatnál, ha szavadon fognálak. Tudnod
kellene, hogy én nődet lángolón szeretem. <span class=
"pagenum"><a name="Page_58" id="Page_58">-58-</a></span></p>
<p>– Az a te dolgod Carinus. Zár alatt nem tartom őt. Mindenki
hozzá férhet.</p>
<p>– Könnyű nagylelkűt játszanod. Elég zár ő önmagának. Míg egy
intésem elég arra, hogy százezer férfi remegjen előttem, minden
hatalmam kevés, hogy ez egy asszony szeressen.</p>
<p>– Pedig szeretni tud ez asszony! Hej tudom Carinus, hogy ha
estenden megnyilnak előttem ama csendes kapuk, miket te csak zárva
szoktál látni, örömest megcserélnéd velem trónodat, hogy annyi
ideig bitoroljam azt nevedben, a mennyi ideig te a vőlegényi
thorust az én nevemben.</p>
<p>Carinus, mint a villanytól felrázott, ugrott fel helyéből.</p>
<p>– Hecatera! szavadon foglak. Te ülj trónomon, parancsolj
nevemben szolgáimmal, országaimmal, ölesd meg kegyenczeimet,
forgasd fel Rómát s üritsd ki kincstáraimat, és csak menyegzői
kamrád kulcsát add nekem.</p>
<p>– Az alku áll, kezet reá. Adjatok irlapot és stylust. Halld, mit
irok Glyceriának és küld el lakába: «Szerelmem istennője! Ma nálad
töltöm az est és reggel közti órákat. Szivem vigasztalásodat
óhajtja. Homlokomnak fájdalmat okozott a cypruság, a te
rózsakoszorúd oltsa el annak lángját. Midőn az estcsillag, a
szerelmesek fénye kigyullad, oltsd el mécseidet, hogy ha köny talál
szemeimben lenni, azt meg ne lásd, csak csókjaimat érezd. Míg a
hajnalcsillag ismét kisüt, nálad leszek és boldogságomban. Epedő
férjed Manlius Sinister.» – Küldd el egy szolgádtól e levelet, s
fogd e gyűrűt, az ajtónál ezt mutatva, be fogsz bocsáttatni,
Glyceria hölgyei elvezetnek odáig, a hol ő fog várni.</p>
<p>Carinus szomjú epedéssel leste Manliusnak minden szavát, ki
hidegvérrel nyújtá át neki a gyűrűt és levelet. Reszketett és
szólni nem tudott. Egy szolgának inte, hogy vigye Manlius iratát
Glyceria lakába.</p>
<p>Az udvaronczok bámuló suttogással búttak össze.</p>
<p>– Minő boldog ember vagy te Manlius, suttogá Aevius <span class=
"pagenum"><a name="Page_59" id="Page_59">-59-</a></span> az új
kegyenczhez hajolva. Miért nem birok én oly szerencsével mint te,
hogy Glyceria szerelmét birhassam, és oly hidegvérrel, mint te,
hogy azt magamtól el tudjam vetni.</p>
<p>A szolga nem sokára visszajött Glyceria levelével, melyet
Manliusnak hozott.</p>
<p>Manlius a császárnak nyujtá át azt.</p>
<p>– Neked szól ez, olvasd.</p>
<p>Carinus remegő kezekkel göngyölé fel az irattekercset s káprázó
szemekkel olvasott:</p>
<p>– «Manlius! soraid reszketnek kezemben. Ezer érzelem forr
szivemen keresztül, aggodalom, vágy, szent irtózat és őrült
szerelem. Bűbáj alatt szenvedek. Óhajtom, hogy ne jőjj, de ha jösz,
nem tudom magamat védeni ellened. Erőt és vágyat érzek magamban,
rám szakasztani az egész világot, de egy lehelletedre elvész minden
erőm, nyomorult nő vagyok, a ki szeret, és szerelmében eszét
veszíti. Oh maradj el! – Glyceria.»</p>
<p>– Ez azt jelenti, hogy «jőjj», mondá Manlius hanyagul vetve
magát félkönyökre fekhelyén.</p>
<p>Carinus lecticáját parancsolá elé, melybe szolgái beemelték.</p>
<p>– Ezt még senki sem tevé, suttogá irigyen a borbély, hogy
menyasszonyát elcsábítsa másnak.</p>
<p>– Te addig Róma ura légy, szólt Carinus Manliusnak. Hivasd nevem
aláiróját, a mit parancsolsz, azt én parancsolom. Uralkodjál
országomon.</p>
<p>– Mennyországomban te.</p>
<p>A szolgák vállaikra emelék az arany lecticát, behúzták bíbor
függönyeit, s eltávoztak a császárral.</p>
<p>Az udvaronczok reszketve állottak alázatos arczokkal Manlius
körül, kit császári őrült szeszély egy órára a világ urává
tett.</p>
<p>Manlius végighevert a császári lectisternium párnáin, kiszemelte
az udvaronczok közől azt, a ki legjobban reszketett tekintete
előtt, s maga elé inté. <span class="pagenum"><a name="Page_60" id=
"Page_60">-60-</a></span></p>
<p>Marcius volt az, a borbély; kegy által præfectus prætorio.</p>
<p>– Te a prætori seregek vezére vagy? kérdé tőle Manlius.</p>
<p>– Igen is, felséges császár, hebegé az ájtatos
szemforgatással.</p>
<p>Manlius nevetett.</p>
<p>– Tehát csakugyan császárnak nézesz engem. Ha császár volnék,
most lenyakaztatnálak, a miért arczomat kigúnyolád; nevezz
jóbarátodnak. Én ismerem érdemeidet.</p>
<p>– Oh uram!</p>
<p>– Jól ismerem, és megjutalmazom. Te hozzá vagy szokva a
vérbocsátáshoz és így jó katonának kell lenned; ügyesen rendezed a
hajfürtöket, a mi hadvezéri tehetségedre mutat, s nyugodt vérrel
tudod az arczból kiszedni a szőröket, a mi részrehajlatlanságod és
szigorúságod tanusítja. A keleti hadsereg vezéreivel Numeriánnal és
Diocletiánnal nem vagyok megelégedve; téged kinevezlek e hadseregek
cæsárjává. Azonnal indulsz Thracziába. Becsületes defraudator! írd
az okirat alá nevünket.</p>
<p>Marcius szédelgett a ráhalmozott kegytől.</p>
<p>Az udvaronczok szemre-főre néztek, elgondolva, hogy ha Manlius
így kezdi jutalmazni azokat, a kik gúnyolták, hova teendi még
azokat, a kik mosolyogtak reá?!</p>
<p>A kinevezési okirat elkészült. A titkár aláirta a császár nevét,
s Marcius magáról sokattartó képpel rögtön eltávozott vele.</p>
<p>Aevius irigy fanyalgással sompolygott Manlius mellé. Ez
észrevette a törleszkedést és magához inté a vatest.</p>
<p>– Te Marcius helyébe præfectus prætorio leendesz, s négyezer
talentumot osztasz ki e derék hadsereg között, melynek egyedüli
hivatása személyünket őrizni. E végett, hogy őket állandóul
gazdagon jutalmazhassuk, leszállítjuk a külső hadsereg számát.
Minek nekünk idegen országokat őriztetni legióinkkal? s római
aranyat költeni római vasra? S alkalmat adni külső vezéreknek, hogy
ellenünk lázadjanak? <span class="pagenum"><a name="Page_61" id=
"Page_61">-61-</a></span> Egy óra mulva parancsunkkal elindulsz
Thraciába, hírül adva Numeriánnak és Diocletiánnak, hogy seregeik
felét bocsássák el, a rájuk költött összeget ti költsétek el, nemes
barátaim… Irjad szavaimat, becsületes defraudator!</p>
<p>Manlius beszédét kitörő éljenzés követte. Az udvaronczok oda
rohantak hozzá s felragadva őt vállaikra, zenehang és ordítozás
mellett hordozák körül a teremben. A részegség dühe őrültséggé volt
már fokozva, nem lehete többé megkülönböztetni senatort és histriót
egymástól, a teremben összekeveredtek tánczosok és hetærák, szolgák
és bacchansnők, a tömlőkből kiöntötték a bort a földre, s a
mécseket a borba fojták, s az utálatos szörnyképet elfödé a vak
sötétség.</p>
<p>A terem tetején volt csupán egy kerek ablak, mely friss léget
bocsáta be. Midőn az utolsó mécset is feldönték, a kicsapongó
bűnhad rémülten vevé észre, hogy most feje fölött ez ablak világít!
Mintha rémes lobogással maga az ég gyúlladt volna meg, hogy ijesztő
lángjaival levilágítson a pokolba.</p>
<p>Az orgia undok zaja elnémult egyszerre, s a felszakított ajtón
egy őr rohant be, rémhangon ordítva:</p>
<p>– Meneküljetek, Róma ég!</p>
<p>A kerek ablakon át úgy világított a vereslő ég fénye a bűnön
kapott rút pokol-arczokba, mint az itéletnap lángja.</p>
<p class="center">* * *</p>
<p>Carinus a gyűrűt mutatva, bevezetteték Glyceria termeibe.</p>
<p>A palota csendes volt már, és sötét. Carinus érzé, hogy a sötét
folyosókon suhogó ruhák röppennek el mellette, gyöngéd kezek adják
kézről kézre, s halk suttogással vezetik néma szőnyegeken
keresztül, végre egy kéz jut kezébe, melynek villanyos szorítására
vére fellángol, s egy ismert hang, de eddig előtte ismeretlen
édességgel rebegi:</p>
<p>– Manlius! eljövél? <span class="pagenum"><a name="Page_62" id=
"Page_62">-62-</a></span></p>
<p>Glyceria volt az, az oly kegyetlenül megcsalt Glyceria.</p>
<p>– Vártalak, de szeretném, ha el nem jöttél volna, suttogá a
hölgy. Érzed kezemet remegni kezedben? A szerelemtől van az, és a
félelemtől. A szerelem elvevé eszemet. Lelkem raboddá lett édes
szavadtól; – a mit egész életemen át egy gondolatban egyesíték, a
miért vágytam, de a mit birni nem mertem soha, a mit álmodtam
mindig, nem reméltem soha: téged ölellek… Nem birok magammal. E
nap, ez óra nem volna az, melyben a szerelemről szabad beszélnünk,
de te szóltál róla s lehet-e annak az órát válogatni, a ki szeret,
hogy a szerelmi kérdésre válaszoljon?</p>
<p>Carinus meglopá a szerelmes hölgy hízelgő szenvedélyét.</p>
<p>– De oh Manlius. Én reszketek, ha te csak gúnyolni jöttél volna
engem, ha te csak játékodat űznéd velem, hogy szivem legmélyebb
titkait kicsalva, azokért engem kikaczagj. Nem. Nem teheted te azt.
Ez egyetlen érzelmet, mit tisztán hoztam ki életem örvényeiből, nem
vetheted a porba. Gyűlölhetsz-e azért, mert szeretlek? s ha
gyűlölsz, nem megöletnél-e inkább, mint hogy kigúnyolj?</p>
<p>Carinus felelet helyett keblére ölelte a nőt, s forró csókjaival
halmozá el annak arczát és ajkait.</p>
<p>Glyceria édes csalódással engedé magát átkarolni, s a boldog
ölelésben már alig hallatszék a szomorúbb sejtelem tiltó szava
reszkető szivében, midőn Carinus arcza az övéhez érve, egyszerre
megérzé, hogy az arcznak nincs szakálla.</p>
<p>Mint a villám czikázott végig a legijesztőbb gondolat Glyceria
lelkén.</p>
<p>– Hah! Ki vagy te? Te nem vagy Manlius. Átok reád! Te Carinus
vagy!</p>
<p>S azzal a kétségbeesés erejével kiszakítva magát Carinus karjai
közül, a terem utolsó végébe futott, ágya fülkéjének függönyei közé
menekülve s azoknak nehéz redőit magára rántá, zsinórait hirtelen
összekötve. <span class="pagenum"><a name="Page_63" id=
"Page_63">-63-</a></span></p>
<p>– Meg nem menekülsz tőlem, kiáltá Carinus szenvedélye dühével
rohanva az összehúzott függönyöknek s azokat hevesen iparkodék
letépni és a zsinórok csomóit fogaival harapva oldozá.</p>
<p>De Glyceriának elég volt e néhány percz, füstölője parázsánál
egy naphtával telt edényt meggyújtani, s midőn Carinusnak sikerült
a függönyöket szétszakítani, azon perczben szétönté a hölgy a
naphtát, s míg a röpülő láng a függönyöket, a könnyű gyapotlepleket
egy pillanatban felgyújtá, ő maga lángoktól körülnyalt ágyára
szökött fel, s ott állva, mint egy rettenetes vészalak kiáltá a
megrémült császárnak:</p>
<p>– Jer tehát!</p>
<p>A szoba egy percz alatt lángba volt borulva. Carinus, mint a
mennybe lopódzott ördög, kit onnét lehajítottak, futott a harapódzó
tűz elől, míg Glyceria kanóczot ragadva, őrülten rohant teremből
terembe, gyújtogató szikrákat szórt szét mindenütt, s kiszórva
milliókat érő ruháit főterme közepébe, azokat ott meggyújtá.</p>
<p>Néhány percz mulva lángba volt borulva egész palotája és egy óra
alatt lángözön lobogott Rómán.</p>
<p>Carinust ájultan hozták vissza palotájába szolgái.</p>
<p>Glyceria azon éjjel Cybele templomába menekült.</p>
<h3>XI.</h3>
<p>Míg Rómában gyönyör és iszonyat váltogatá egymást, a Numeriántól
vezetett hadak fárasztó út és viszály között elérkeztek Persia
határairól a Bosporushoz. Ott találta őket a futó Mesembrius, ki
Rómából menekülve egyenesen Numeriánt sietett fölkeresni.</p>
<p>E nemeslelkű cæsárral már akkor hetek óta nem lehete beszélni.
Iszonyú szemfájásokban feküdt és sátrát soha sem hagyta el.
Mesembrius elmondá az alvezéreknek panaszait, Carinus bűneit; az
egyik alvezér, Diocletián <span class="pagenum"><a name="Page_64"
id="Page_64">-64-</a></span> megigérte, hogy boszút fog érte
állani, a másik, Aper, Numeriánra hivatkozott és mosta kezeit.</p>
<p>– Tehát bocsássatok Numeriánhoz, ha én szólok vele, ő lesz az
első, ki testvére ellen kihúzza a kardot; sürgeté a senator.</p>
<p>– Nem beszélhetsz vele, szólt Aper, elállva Numerián sátora
nyilását, betegségében nem szabad kívülem senkinek hozzáférni.
Általam küldi a hadseregnek rendeleteit.</p>
<p>Mesembrius gyanúsan szaglálódék.</p>
<p>– Miért jön e sátorból oly erős ambra és pézsmaillat?</p>
<p>– Miért? szólt Aper elsápadva. Mi szükség ezt neked kérdened,
senator?</p>
<p>– Azért, mert te hazudsz Aper, midőn azt állítod, hogy Numerián
általad parancsol.</p>
<p>Mit? mi az? kiáltának a két vitatkozó körül csoportosuló
katonák.</p>
<p>– Az, hogy Numerián nem él! kiáltá fenhangon Mesembrius. Nem,
nem! az erős ambraillat, mely a sátorból terjed, csak arra való,
hogy holt szagát elrejtse s Aper már régen bolondít benneteket
Numerián nevében uralkodva.</p>
<p>A katonák erővel berontának Numerián sátorába, s úgy találták,
hogy az öreg helyesen itélt. Numerián rég halva, meggyilkolva
feküdt a sátorban, hullája már szétbomlásnak indult.</p>
<p>Apert a katonák rögtön lánczra verték e csalásért, s délután egy
üres trónt állítának fel a síkra, új császárt választandók.</p>
<p>Mesembrius sorra járta a legiókat, Diocletiánt ajánlva
mindenütt, kit a seregek erővel ültetének a trónra.</p>
<p>Azután előhozák Apert.</p>
<p>– Én nyiltan vádollak téged, szólt Mesembrius, hogy Numeriánt
meggyilkolád, bennünket Carinusnak elárulva.</p>
<p>– Mi pedig elitélünk, ordítá a sereg egyhangúlag.</p>
<p>– És én végrehajtom ez itéletet, szólt Diocletián, saját kezével
szúrva keresztül a néptől elítélt vezért. <span class=
"pagenum"><a name="Page_65" id="Page_65">-65-</a></span></p>
<p>Ez ingerült hangulat közepett érkezék Marcius a Manlius által
iratott parancscsal, s nem tudva semmit az előzményekről, átadá
kineveztetését Diocletiánnak.</p>
<p>– Micsoda ember ez? kérdé Diocletián Mesembriustól.</p>
<p>– Carinus borbélya.</p>
<p>Diolectián mosolyogva fordult a katonákhoz.</p>
<p>– Barátim! Carinus császár gondoskodott szakállainkról, egy
borbélyt küldött ide imperatori czímmel; kérlek benneteket, üljetek
elé és borotváltassátok meg magatokat. Te pedig barátom vigyázz,
hogy katonáim képét meg ne mesd, mert a hogy aztán ezek szoktak
borotválni ezekkel a nagy borotvákkal, imitt-amott marad belőled
valami.</p>
<p>A katonák kaczagva vitték magukkal Marciust, s egész
komolysággal kényszeríték szakállaik erdejét irtani.</p>
<p>Alig egy óra mulva jön ismét Aevius a hadsereget leszállító
parancscsal.</p>
<p>Ez már dühbe hozta a cæsart és az egész hadsereget. Ily nyiltan
megsérteni érdekeiket vakmerőség volt még a császártól is.</p>
<p>– Máglyára az izenettel és az izenethozóval! kiálta Diocletián,
s a poetát már föltevék a vészes farakásra, midőn az keservesen
felsóhajta:</p>
<p>– Oh istenek! hát elevenen kell megérnem apotheosisomat?</p>
<p>Diocletián elneveté magát az ötleten, s levétette a poétát a
máglyáról, beérve azzal, hogy a szégyenfurcán keresztül bujtassa, s
visszabocsátá őt Rómába, nyilt hadizenetével Carinus ellen.</p>
<p class="center">* * *</p>
<p>A vihar indulóban volt már, csak villámait tartogatta még.</p>
<p>Rómában széltére beszélték, hogy a keleti hadsereg már az
Isterhez érkezett, halálos boszúval eltelve Carinus ellen, csak
Carinus termeiben nem beszéltek róla. Ott folyvást tartott a
vigalom, s ha egyszer-másszor valaki feltalálta említeni Diocletián
közeledtét, azt gúnyosan kinevették. <span class="pagenum"><a name=
"Page_66" id="Page_66">-66-</a></span></p>
<p>– Kicsoda e paraszt? monda Manlius. Ki hallotta hírét Róma
patriciusai között? Ki ismerte apját? Anyját az igaz, hogy nagyon
is sokan ismerék. Rabszolganő volt Anulinus senator házában.
Anulinusnak joga van őt visszakövetelni, mint birtoka
gyümölcsét.</p>
<p>Az udvaronczok kaczagtak az ötleten.</p>
<p>– Néked ismerned kell őt Manlius…</p>
<p>– Soha sem láttam. Én mindig ott szoktam járni, a hol baj volt,
s Diocletiánt ott nem láttam soha. Hiréből ismerem, hogy mindig az
utócsapatokat szokta vezetni, ha előre mentünk, s az előcsapatot,
ha hátráltunk.</p>
<p>Dörgő hahota fogadta Manlius szavait.</p>
<p>– Hát hadserege milyen? kérdezék tőle.</p>
<p>– Jó, engedelmes hadsereg. Csak három imperátorát ölte meg. A mi
azonban bátorságát illeti, az páratlan, mert a Tigris partjáról úgy
tért vissza, hogy ellenséget sem látott. Ha azt mondom, hogy magam
legnagyobb hős voltam közöttük, elképzelhetitek, milyen lehet a
többi?</p>
<p>– Hát diadaljelentéseitek?</p>
<p>– Két harmadrésze költemény. Ha győztünk is néha, seregünk száma
tette, hanem most úgy hiszem, a betegség és szökések nagyon
meggyérítették azt is. (E tányérnyaló nép semmit sem hallott oly
örömest, mint ha a katonákat rágalmazták.)</p>
<p>Kedvökért Manlius rágalmazta még magát is.</p>
<p>Midőn azonban már Moesiába ért Diocletián, Carinus hadvezérei
komolyan sürgették őt hadi készületekre s Carinus összegyűjté
hadait az európai provinciákból.</p>
<p>Egyszerre híre futamodott, hogy Carinus maga fogja vezérelni a
sereget. Lehete őt látni a hadgyakorlatokon, a seregek szemléin.
Manlius mindig oldala mellett, untalan sarkantyúzva annak majd
hiuságát, majd féltékenységét, hogy triumphusát ne engedje
vezéreinek s harcza sorsát ne bízza azok lelkiismeretére.</p>
<p>A győztes hadvezér új ellenség! szokta mondani Manlius; s a
császár saját személyében mutatá be hadai fővezérét <span class=
"pagenum"><a name="Page_67" id="Page_67">-67-</a></span> a
felállított hadaknak, fehér lován ülve, arany pánczélban, bíbor és
violaszín köntös és palástban.</p>
<p>Az elindulás előtti napon sorra járták a vezérek a templomokat,
mindenütt áldozat volt, még az egyptomi istenek oltárain is.
Manlius maga segíté a barmokat befogni a haruspexeknek, s
felöltöztetni a flamen dialist skarlat köpenyébe.</p>
<p>A nép ünnepélyes ihlettel lesé az augurok jóslatát.</p>
<p>Quaterquartus kiterjeszté karjait s mély hangon mondá behunyt
szemekkel:</p>
<p>– E harcz fogja letörni Róma ellenségét!</p>
<p>(Azt nem mondá a jó ember, hogy kit tart Róma ellenségének?
Diocletiánt-e, vagy pedig Carinust?)</p>
<p>Végre Cybele templomához ért a császári díszmenet. A nyitott
porticusban siketítő dob és trombitazaj közt tánczoltak a
megdühödött papnék, késekkel szurdalva testöket s tajtékot verő
ajkakkal ordítva ismeretlen szavakat, s forogva, míg szédülten nem
rogytak le a földre.</p>
<p>Egyszerre ez összhangtalan lárma közül egy bántó,
félelemgerjesztő sikoltás kezde kiemelkedni; oly velőkig ható,
lélekrendítő hang, hogy mindenki megrezzenve tekinte oda.</p>
<p>Egy magas hölgyalak állt a templomajtóban, hosszú fehér palástja
fejétől fogva fedé; melyet hátra szegve, két kezével tartott.</p>
<p>– Jaj neked Róma! Jaj neked római nép, jaj néked Róma
császára!</p>
<p>A nő kilépett a porticusra s a mint hideg, tébolyodott szemeit
kimereszté a sokaságra, Carinus elborzadva ragadta meg Manlius
kezét.</p>
<p>– Ez Glyceria.</p>
<p>Manlius is összeborzadt előle.</p>
<p>Az őrült nő látnoki arczczal állt meg a templom lépcsőzetén.</p>
<p>– Jaj azoknak, a kik Róma földén születtek. Az unokáknak, kik
apáik bűneért lakolnak, s az apáknak, kikre <span class=
"pagenum"><a name="Page_68" id="Page_68">-68-</a></span> unokáik
átka száll le. Oh Róma! eljönnek egedre az ártó csillagok, és
alattad megrendül a föld. Itthon lesz falaid közt minden iszonyat
és távol minden béke. Gázolni fog rajtad minden ellenség, idegen
népek fogják mutogatni elvett vexillumaidat, s könyörögni fogsz az
életért barbár ellenségnek és legnagyobb ellenségeid benned fognak
lakni, ten uralkodóid! Megrészegül a föld a kiomlott vértől s tüzet
fog okádni városaitokra! megbűzhödik a lég a mondott átkoktól s
döghalált lehel rád, veszendő emberfaj! A kit a harcz megkimélt, az
éhség emészti meg, s a kit a tenger kivetett, a föld nyeli el! Oh
Róma, népek királynéja, népek árvája fogsz lenni egykor,
széthullasz, elenyészel, mint a tengerbe bukott csillag, nem marad
más utánad, mint bűneid emléke és az a fű, mely palotáid felett fog
teremni; még isteneid is eltünnek templomaidból, hogy ne legyen
kihez imádkoznod, midőn kétségbe fogsz esni.</p>
<p>Egy tribun lehajolt a dühöngő hölgy kezét megcsókolni s félelmes
áhítattal kérdé:</p>
<p>– Mi jóslatot mondasz látnoknő Carinus harczára?</p>
<p>Glyceria meghallá a kérdést s sötéten tekinte a harczosokra.</p>
<p>– Ne féljetek! Rontsatok össze, állítsátok szembe testvért
testvérrel, akármelyik győz, Róma vesztett. Ha Carinus győz, az
kiirtja Róma felét, ha Diocletián győz, a másik felét, és mindkét
fele megérdemelte azt. Menj küzdeni bolond, őrjöngő nép, ontsd
egymás vérét, veszd el magadat, halj meg kínlódva, s ne légy
eltemetve, s midőn az őszi ködbe lelked kilehelled, eszedbe jusson,
hogy el lész feledve, új férj karán lásd nődet házadat leégve,
rabságra hurczolva gyermekeid, s tudd, hogy nincs más világ, a mely
jutalmat adjon. Menj! halj meg elátkozva és kétségbeesve!</p>
<p>A nő irtózatos rángások között rogyott össze a templom lépcsőin,
kiterjesztett kezével még akkor is szórva az átkot a római népre,
midőn ajkai már elhaltak alatta. <span class="pagenum"><a name=
"Page_69" id="Page_69">-69-</a></span></p>
<p>– Vond vissza átkodat! kiálta a flamen dialis, oda szökve hozzá
s megragadva kezét.</p>
<p>A nő végerőfeszítéssel fölemelkedék, szemeit vadul körülforgatá,
s még egyszer összeszedve szive minden keserűségét, fölemelé mind a
két kezét feje fölé, s azzal karjait kettőt kiterjesztve a nép
fölött, felkiálta:</p>
<p>– Lelkem maradjon reátok!</p>
<p>Azzal élet nélkül esett hátra, nyitva maradt szemeivel még
holtan is Manliusra nézve.</p>
<h3>XII.</h3>
<p>Hol most Belgrád és Szendrő vannak, e két hely között találkozék
a két vetélytárs császár hada.</p>
<p>Carinus serege merő pihent hadakból állt, Diocletián legióit
fáradságos utak nagyon megviselték.</p>
<p>Carinus egy dombra feszítteté ki sátorát s onnan nézte a harczot
Manlius oldala mellett.</p>
<p>Az ütközet kimenetele sokáig kétes volt. Diolectián vezéri
ügyessége sokáig ellensúlyban tartá ellenfele túlnyomó erejét.</p>
<p>– Vezéreid mit sem tudnak, kiálta Manlius, egy elszánt rohammal
keresztül lehetne törni Diolectián centrumán, oda vannak állítva a
leggyengébb legiók, s akkor félszárnya veszve van.</p>
<p>– Tehát parancsolj vezéreimmel, monda Carinus.</p>
<p>– Előre a tartalékkal tribunok! kiálta Manlius. Az idegen
legiókat áldozatul kell vetni, hadd aprítsák le, s s azután rajta a
triariusokkal. A phrygiai lovasság ellen állítsátok a germán
hadakat, hosszú bárdjaikkal vagdalják el a lovak térdeit. Ne
pihenjen itt senki. Takarodjatok harczolni, mind. A császárt
megőrizni elég vagyok én magam.</p>
<p>A csata ez intézkedések miatt rögtön megfordult. Diocletián
észrevevé, hogy új kéz vegyült a játékba, mely seregének gyengéit
ismeri; sietve fuvatott takarodót, hogy visszavonulhasson, mielőtt
összetöretnék. <span class="pagenum"><a name="Page_70" id=
"Page_70">-70-</a></span></p>
<p>Carinus sátora ajtajában nézte a harcz folyamát. Seregei
mindenütt űzték ellenségét, vexillumai mindenütt előre
rohantak.</p>
<p>Arczán a dicsőség lángja égett, minden vonásában a diadal érzete
ragyogott, szive dobogott az öröm miatt.</p>
<p>– Győztem! kiálta magán kívül örömében, tenyereivel
tapsolva.</p>
<p>– De én is győztem… szólt háta mögött egy keserű, ijesztő hang,
s a császár azt érzé, hogy valaki karját megragadja aczélmarokkal s
berántja sátorába.</p>
<p>Carinus ijedten néze hátra s meglátta Manlius sötét arczát, ki
egy kezével csontjait sajtolta össze, másikban kivont kardot
tartott.</p>
<p>– Mit akarsz? kérdé ijedten az imperator.</p>
<p>– Emlékezel-e Carinus azon nőre, ki magát előtted megölte, hogy
karjaidtól megmeneküljön? Azon hölgy az én menyasszonyom volt.
Tudod-e már mit akarok?</p>
<p>– Manlius, te tréfálsz velem. Mi kell? Miért akarsz
rémíteni?</p>
<p>– Sokszor megölhettelek volna, mikor ittasan aludtál, mikor
bűneid mámorában el voltál merülve, de várni akartam azon
pillanatra, melyben boldog, melyben dicsőséged tetőpontján
leendesz, hogy akkor ölhesselek meg.</p>
<p>– Irgalom! Segítsetek!</p>
<p>– Nincs a ki hallja szavaid. A diadalkiáltás elnémítja
jajgatásod; hallod, mint ordítanak mindenütt triumphust és nevedet
hangoztatják? Hallod ez általános ordítást: Éljen Carinus?… Most
halsz meg Carinus!</p>
<p>Pillanat mulva az újjongó seregek közé egy új lovag nyargalt,
kezében egy kopja, arra volt szúrva a diadalmas imperator feje.</p>
<p>A győztes seregek megadták magukat Diocletiánnak.</p>
<hr class="chap" />
<p><span class="pagenum"><a name="Page_71" id=
"Page_71">-71-</a></span></p>
<h2>FEKETE VILÁG.</h2>
<p>Czélja e kis munkának azt bizonyítani, hogy mikor egy eredetileg
míveletlen nép, mely különben hajlamánál fogva minden szépre és
jóra képes, a mívelődést abban keresi, hogy más polgáriasult népek
külső szokásait majomkint eltanulja s külsőségekben akar hozzájok
hasonlítani, a helyett, hogy saját nemzeti jellemét, ősi szokásait,
nyelvét megtartva, ezeknek az alapján iparkodnék valódi míveltség
után törekedni, akkor az ilyen nép mindent vesztett és semmit sem
nyert, eladta a napot, vett az árán holdvilágot; tudatlan név
helyett cserélt bolond nevet.</p>
<p>Mindezeket én itt szép hegedüszóban el fogom mondani: a kinek
fülei vannak a hallásra, hallja meg…</p>
<h3>A FEKETE KIRÁLYNÉ.</h3>
<p>Tudjuk jól, mit jelent nyelvünkön ez a szó: «fekete angyal»?</p>
<p>Ezt a gonosz földalatti rémet, ezt a minden jók ellenségét, a
kitől az Isten őrizzen meg bennünket.</p>
<p>Arra pedig nem gondoltunk, hogy lehetnek emberek, népek, egy
egész világrész lakói, kiknek joguk van az angyali szépséget így
rajzolni magukban: magas délczeg alak, fekete arcz, mely fénylik
mint az aczél és sima, mint a bársony; sötét, villámszóró szemek,
izomtól dagadó karok; gömbölyű vállak, miknek feketesége a hollókat
megszégyeníti, és hozzá a négy ragyogó szárny. <span class=
"pagenum"><a name="Page_72" id="Page_72">-72-</a></span></p>
<p>Tehát van egy egész világ, a hol az angyalokat a legtökéletesebb
feketéknek képzelhetik, föltéve, hogy ott is a szép hölgyekről
veszik az angyalok mintaképét.</p>
<p>Egy a mienknél sokkal boldogabb világrész az, Afrika, hol a
szabó- és czipész-mesterség egészen ismeretlen, hol a férjeket nem
ejti kétségbe a változó divat, a hölgyek minden piperéje egy sor
piros gyöngy a sima nyak körül s tarka tollakból, finom
pálmarostból szőtt rojtöv a karcsú derékon.</p>
<p>Hol minden gazda háziúr, minden férfi földesúr, minden leány
férjhez megy annak idejében.</p>
<p>Hol az édes anyaföld, mely nekünk már csak mostohánk, ingyen jó
kedvéből terem mindent, a hol a virág tövében, fa tetején kész
kenyér terem, az embernek csak a megsütésével van gondja, hol
erdőszámra nő a kávé, ananász és narancs, mint nálunk a
kalendárium.</p>
<p>Hol a költő agyában, ha vers támad, metsz magának egy
bambusznádat, sípot csinál belőle, elfujja rajta kedvesének a
nótát, nem küldi a lapszerkesztőnek, hogy nyomtassák ki az
ujságban.</p>
<p>Hol, ha panasza van egy embernek a másikra, elvégzi élő szóval
és ököllel, nem keres érte prókátort és törvényszéket.</p>
<p>Hol a bort, az édes mámor italait nem korcsmáros méri, rovásra;
csak a pálma oldalát kell megfúrni érte, az okos fa ad annyit, a
mennyit elégnek talál.</p>
<p>Ez egész boldog világrészben csupa fekete emberek laknak. Egyik
jobban megközelíti a tökéletességet a fekete színben, másik
kevésbbé, de mindnyájan megegyeznek abban, hogy a fehér szín nem is
szín, hanem betegség jele.</p>
<p>Hány, meg hány millió lehet e fekete lelkek száma, azt senki sem
mondhatja meg, mert a világrész belsejébe még senki sem hatolt; a
legjártasabb utazók alig voltak ötven-hatvan mértföldnyire a
tengerparttól; vasutak és gyorskocsik még itt tervben sem léteznek;
utazás csak a gólyák dolga. <span class="pagenum"><a name="Page_73"
id="Page_73">-73-</a></span></p>
<p>És pedig ezek is emberek, miként mi. A kik örülnek és
szomorkodnak: amazt többet, emezt kevesebbet, mint mi; a kik tudnak
szeretni és gyűlölni, erősebben, mint mi; a kiknek szive lelke oly
képes minden nagyra és nemesre, mint a mienk, és a kikről még nem
tudhatjuk, vajjon egy késői időben nem ők lesznek-e a világ urai,
mikor már minket saját bűneink és gyöngeségünk lesöpört a föld
szinéről?</p>
<p>Ha valaki egy tekintetet vet Afrika térképére, egy hosszú
hegylánczot fog látni annak közepén, mely egyik tengerparttól a
másikig vonulva, épen két részre osztja a világrészt.</p>
<p>A hegyláncz felső, északi oldalán városok vannak rajzolva,
országok határai szépen kifestve, folyamok kigyóznak alá, és tele
van irva a tér spanyol, arab, franczia és vad idegen hangzású
nevekkel; a mi pedig a déli oldalra esik, a tulsó rész, az egy
fehér ürességet mutat, hol száz mértföldnyi téren sem folyó, sem
város, sem egy megnevezett hely nem látható.</p>
<p>A legelső név, a mivel ez ismeretlen tér határán találkozunk:
Gengira.</p>
<p>Lehet, hogy ez a név sem helyes, lehet, hogy azon földet, a kik
rajta élnek, egészen máskép nevezik, de mi fogadjuk el a meglevőt s
mondjuk el azt a keveset, a mit tudni lehet róla.</p>
<p>Nem valami pompás város az, a miről beszélünk; – egy nagy
csoport gunyhó, félgömb alakra tapasztva sárból, mint egy-egy fél
tojáshéj, mikben tizezer férfi és asszony s megfelelő számú
gyermek, tehén és kecske lakik; ez a birodalmi székhely. Egy simára
faragott fa, melynek bunkós végébe szemek, száj és orr vannak
csinálva, ez az ősi bálvány. Köröskörül beláthatlan
szikomórengeteg, úttalan őserdők végtelenje: ez a birodalom. Egyik
oldalon végignyuló sziklás hegyek, másikon szélesen elterülő
folyam: ez a hitelesített határ. A mezőkön legelésző csordák s az
erdőket lakó vadak, tarka madarak: ez a státus gazdasága.
<span class="pagenum"><a name="Page_74" id=
"Page_74">-74-</a></span></p>
<p>És itt boldog emberek laknak, a kiket nem üldöz a dicsvágy, nem
aggódtat a jövendő iránti félelem; élnek jó egészségben, töltik a
napokat unalom nélkül, egy lándzsa a vadászatra, egy kókuszdió,
tele friss tejjel, egy pipa ki nem alvó tűzzel, egy szelet sós
szarvassült és egy szerető asszony életük minden kincse; s mikor
meghalnak, abban a hitben szunnyadnak el, hogy a túlvilágon még
szebb kókuszerdők vannak, s ott is feltalálják a lándzsát, a friss
tejet, a ki nem alvó pipát, a futó szarvast és a szerető nőt, a ki
ott örökké ifju marad. – A gengirai király gunyhója semmivel sem
nagyobb mint a többi; mert hiszen az ő termete sem magasabb mint
szomszédaié, több hust ő sem eszik, több tejet, vagy pálma-mustot ő
sem iszik mint más, hisz neki is csak egy gyomra van, s a szarvast,
melyet lakomára akar szerezni, csakúgy saját kezével ejti el az
erdőn, mint más, mert hiszen az büntetés volna reá nézve, ha
helyébe vinnék mások s megfosztanák ez örömétől. Pénzt nem ismernek
az országban, tehát ott nem fizetnek, nem csalnak meg senkit;
adósok, uzsorások, törvénybirák, enyim-tied fölött vitázó ügyfelek
nem léteznek, mind ezzel nem háborítják a király elméjét.</p>
<p>Ámde ő az egyetlen úr az országban, a kinek viselni szabad a
királytigris tarkafoltos bőrét, melyet önkezével ejte el, s a ki
feltűzheti hajába a két agami-tollat, midőn valamely szomszédnép
megtámadja boldog határait, s a mikor e két tollat feltűzve látják
a gengiraiak, nem kérdezik: hova megyünk? kire megyünk? hány ember
az ellenség? hanem mindenki veszi nyilait, dárdáit, sulyos
kőbárdját s követi a királyt s harczol vele a csatatéren, a míg ez
azt nem mondja: «elég».</p>
<p>A gengiraiak királya, nem tudom hányadik Tarud, meghalt.</p>
<p>Hulláját bebalzsamozták finom jószagú gyantákkal, s bepólálva
kallott pálmalevelekbe, eltették őt a kivájt sziklaoldalba, a hol
külön fülkében elrakva a nagyszámú <span class="pagenum"><a name=
"Page_75" id="Page_75">-75-</a></span> Tarud-ősök aluszszák hosszú
álmaikat s várják egymást a napfényes mezőkre oda át.</p>
<p>Ezentúl már hiába fognak várni.</p>
<p>A meghalt Tarudnak egy fiutódja sem maradt. Hat legény fia mind
elveszett ő előtte. Egyet a sárga folyam nyelt el, másik
bölényvadászatban zúzta össze magát a sziklákon, harmadik a nagy
földrengéskor önként való áldozatból beleugrott az égő tűzhányó
hegy szádába, a többi három csatában esett el; mind dicsően haltak
meg.</p>
<p>A gengiraiak nagy szomoruságban voltak e fölött: ki legyen már
most a nép vezére ezentul, ki viselje a két agami-tollat, ha
ellenség üt a határra, kihez forduljon a kinek panasza van, ki
mutassa be a természet zsengéit a nagy bálványnak aratás és szüret
idején?</p>
<p>Ekkor előállt a nép legvénebb embere, egy magas, szálas öreg
hazafi, olyan fekete arczczal mint a korom, melyet igen szépen vett
körül a hófehér gyapot-haj, hófehér szakáll, meg szemöldök és
szempillák is, mintha ezüsttel lettek volna oda rajzolva; ez szólt
a néphez megnyugtatólag.</p>
<p>– A nagy Tarud megtért őseihez s átadta lelkét a nagy szellemnek
Honhánnak, s nem hagyott maga után fiat, a ki férfi-arczot viselne.
De nem maradt-e neki leánya, a ki férfi-szivet visel? Nem maradt-e
meg a délczeg Szennahámi, a kinek szemei úgy ragyognak, miként
bölcsesége, és termete oly karcsú, a milyen erős? Nem láttátok-e őt
lovon ülve, a mint a bölényt üldözé? Nem ült-e oly jól a ménen,
miként egy férfi, kezei nem hajíták-e a kelevézt oly biztosan,
miként egy férfi kezei? Nem felelt-e meg apja távollétében a
niám-niám ellenség ravasz küldötteinek nagy bölcseséggel? Nem
hangzik-e ki szózata ezer férfié közől? Bizony mondom néktek, hogy
Szennahámi nem hiába ölte meg saját kezével a királytigrist, mely a
gulyába tört; hanem érdemes rá, hogy annak bőrét viselhesse; s a
midőn a gyors röptű agamit nyillal keresztül <span class=
"pagenum"><a name="Page_76" id="Page_76">-76-</a></span> lőtte a
levegőben, bebizonyítá, hogy annak ragyogó tollai megilletik
homlokát.</p>
<p>A nép öregei helybenhagyák az ősz beszédét, mert elismerék
Szennahámi bölcseségét, s a nép ifjai paizsaikat döngetve kiálták
helyeslésüket, mert ők oda voltak Szennahámi szép szemei miatt.</p>
<p>Azzal felkeresték Szennahámit apja sátorában, vállaira övezék a
tigris-bőrt, hajába tüzék a két agami-tollat, s megcsókolák kezeit,
annak jeléül, hogy ezentul ő lesz a nép uralkodója.</p>
<p>Szennahámi szép délczeg hajadon volt, egész teste oly fényes és
fekete, mint az atlasz, izmai domboruak, tagjai finomak, karcsúk,
mégis idegesek. A fekete bársonybőr átlátszó rostjai alól az arcz
rózsapirossága tündökölt elő, mint izzó tűz a sötét hamu alól,
nagy, tiszta szemei ragyogtak, mint a gyémánt, s telt, édes
ajkairól úgy hangzott le a szó, mint az édes vizű patak folyása.
Mindenki elismeré azt, hogy a gengirai népnek sem bölcsebb, sem
vitézebb, de szeretetreméltóbb királya bizonyosan nem volt
soha.</p>
<p>Azonban nem soká tartott az öröm. Volt egy gonosz ellensége
Gengirának, melylyel örökös viszálykodásba vala keveredve, s ezek
voltak a hosszú farkú niám-niámok.</p>
<p>Ez egy csodálatos emberfaj, melyről sokan azt tartják, hogy
egész létele csak mese, ámbár több európai utazó azt bizonyítja,
hogy Afrika belsejében a hegyek között él egy rendkívüli népfaj,
melynél férfiaknak, asszonyoknak hosszú állatfarkuk van, mely, mint
a majmoknál, felkunkorodik hátul, s hogy e farkas emberek fajuk
leggonoszabb ellenségei, vad, szelidíthetlen nép, mely ellenségeit
megeszi. Fejök egész alkotása, előrenyomott állkapczáik, tömpe
orruk, beszorult szemeik, ritka, egymásba csukódó fogaik inkább
hasonlókká teszik őket a két lábon járó fenevadakhoz, mint
emberekhez.</p>
<p>Ez a niám-niám faj maguk a feketék között is utálatos és
félelmes, ezek nem laknak házban, hanem az erdőkben, <span class=
"pagenum"><a name="Page_77" id="Page_77">-77-</a></span> mint a
többi vadak, nem tartanak adott szóra, nem lehet velök békét kötni,
nem emlékeznek a vereségre, csak az állati ösztön vezeti őket, mint
a hyenákat, farkasokat.</p>
<p>E niám-niám faj a mint meghallá, hogy az öreg Tarud király
meghalt, és utána nem maradt férfiivadék, hanem leányágra szállt a
kard s kopja, új erővel támadt a gengirai népre, s átúszva s sárga
folyamon, vad, éjszaki üvöltözésével tudtára adá a gunyhók jámbor
népének, hogy újra meglátogatta a kókusz-erdőket, s tüzeket rakott
a szép virágos kávéfák között.</p>
<p>A hű alattvalóknak nem kellett felhivás, az első zajra
összecsoportosultak Gengira körül, elhozták kőfejszéiket,
körül-szigonyos halborda lándzsáikat, előkerültek a vasfából
faragott éles pallosok, a csonttörő fürész-csákány és a gyors röptű
nyilak éles kavicscsal hegyükön.</p>
<p>A fegyverzet készen volt mindig.</p>
<p>A kisebb fiuk, kiknek még nehéz volt a kőbalta és bivalybőrrel
fedett szalmapaizs, parittyáikat vevék elő, mikkel a sebes madarat
leütik röptében, s sima kövecseket kerestek a folyók partjain
azokhoz.</p>
<p>Lőszer is volt tehát elég.</p>
<p>A gengirai nép nem volt a legerősebb a többi fajok között, mégis
a győzhetlen nevet viselte, mert a hadi tudományokban fensőbbsége
volt a szomszédai felett.</p>
<p>Ügyes hajítók, lövők voltak, értettek a pányvavetéshez, melylyel
a csapat közepéből ki tudták rántani a csapat vezérét, megfutamodni
az erősebb előtt, s a vigyázatlan kergetőre hirtelen visszacsapni;
hasoncsúszva megkerülni az ellen táborát annak szemeláttára,
észrevétlenül s két oldalról csapni reá, hegytorkolatokba csalni, s
ott kövekkel agyonzúzni; szilaj bölények szarvára égő nádkévéket
kötve, azokat az ellen táborára bocsátani; s egyéb leleményeiben az
ős eredeti hadviselésnek kifogyhatlanok voltak; az által birták
magukat ellenségeik közepett fentartani.</p>
<p>A betört ellenség zajára ők is meggyujták a harczi <span class=
"pagenum"><a name="Page_78" id="Page_78">-78-</a></span> tüzeket
Gengira alatt s mezítlen melleikre festének veres napokat, a
hadviselés jeléül, s a lobogó tűz körül eljárták a fegyvertánczot,
vad harczi dalaikat rivalva.</p>
<p>Azután a két legöregebb férfi elment a hatalmas szellem, a Puma
barlangjához, melynek nyilása nagy fehér kővel volt lezárva, abban
a barlangban tarták a sulyos veresrézpallost, a mit maga Puma
ajándékozott a legelső királynak, ismeretlen jegyeket irva mind a
két lapjára. Ez volt az egyetlen ércz-fegyver az országban, és ezt
mindig maga a király viselte a hadban, harcz után visszatették azt
a barlangba, egy nagy faggyuval tele tömlőbe. Abból nagy veszély
támadna, ha e szent kard ellenség kezére jutna.</p>
<p>Ime azonban, a mint a vének kinyitják a faggyus tömlőt, a kardot
nem találták benne. Eltünt az onnan, senki sem tudta hová?</p>
<p>Jajgatva futottak le a vének a nép közé s kiáltozták: elveszett
a Puma kardja!</p>
<p>Minden férfi, minden asszony, egész Gengira népéből sikoltozva
borult a földre: elveszett a Puma kardja.</p>
<p>Csak Szennahámi nem rettent meg.</p>
<p>«Ha elveszett, meg kell találni: Keressétek föld felett és föld
alatt!»</p>
<p>Ekkor a kiállított őrök egy vén niám-niámot vezettek a királynő
elé, a ki azt állítá, hogy ő a nagy Hok-tah király követe, ki őt a
gengiraiakhoz küldé.</p>
<p>A vén követ egyike volt a legrútabb állatoknak, a mik valaha
emberhez hasonlítottak. Fején nem volt már semmi haj, sima volt és
fekete mint egy serpenyőfenék; szemöldökei megnőttek, előreállva
szálankint, mint egy vén kandur-macskáé, egész bőre olyan ránczos,
mint a legjobb kordován; piczi benyomott orra alatt hosszú széles
száj vonult el, melynek felső fogsora egészen hiányzott már, s e
miatt az alsó fogak kifelé agyarkodtak, mint a buldog kutyánál.
Egész termete sovány volt és reszketős, hosszú farka, e rut
váljegye fajának, a földön huzódott utána. <span class=
"pagenum"><a name="Page_79" id="Page_79">-79-</a></span></p>
<p>Hok-tah király kiválasztá a legnyomorúbbat követnek, a kiért nem
kár, ha ott vesz.</p>
<p>A niám-niám öreg szava undok nyávogás volt inkább, mint emberi
beszéd.</p>
<p>– Gengir népek. Ne keressétek ti Puma kardját sem a földön, sem
a föld alatt, mert azt Puma elvevé tőletek, minthogy ti asszonyt
választottatok királylyá, és átadta azt az én királyom öcscsének,
Kirráknak, hogy ő legyen a ti királytok, mert a kard férfi kezébe
való.</p>
<p>A gengiraiak még jobban megrémültek e szavakra. Szörnyű
elfogódás lepett meg minden szivet. A bátorság eltávozott tőlük e
hírre.</p>
<p>Csak Szennahámi szivét nem hagyta el a nyugalom.</p>
<p>– Térj vissza uradhoz, szólt a vén követnek; én az éjjel
elmegyek a nagy szellemhez, Pumához és tanácsot fogok tőle kérni;
majd a mit ő felelni fog, holnap tudatom veled, ha visszajösz.</p>
<p>A vén követ eltávozott, Szennahámi pedig bement a Puma
barlangjába s ott lefeküdve arczczal a kőre, reggelig tanácskozott
a nagy szellemmel.</p>
<p>Reggel előjövén, egybehivta népe vezéreit, mind a
legtekekintélyesebb férfiakat és így szólt hozzájuk:</p>
<p>– Az éjjel megjelent előttem a nagy szellem és ezt a választ
adá: nem Puma vette el a szent kardot mi tőlünk és adta azt
Kirráknak, hanem a gengirai nép vezérei közől egy, a ki maga akart
király lenni s boszúból lopta el a kardot és adta azt az
ellenségnek.</p>
<p>Az elszörnyedés zúgása hangzott az egybegyűltek között.</p>
<p>– Hogy pedig megtudhassam azt, ki volt a szentségtörő tolvaj?
azt parancsolá nekem Puma: vegyem e dárdát és hajítsam azt fel a
levegőbe. A ki a kardot ellopá, a dárda hegye annak szemében fog
megállani…</p>
<p>Szennahámi megcsóválta feje fölött a kopját s abban a perczben
egy a vezérek közől ijedten takará el szemeit kezével…</p>
<p>– Te voltál a tolvaj, Morhu! kiálta rá mutatva Szennahámi.
<span class="pagenum"><a name="Page_80" id=
"Page_80">-80-</a></span> Az ember ajkai fehérek lettek és térdei
remegtek.</p>
<p>A többi vezérek dühödt ordítással rohantak rá s leteperve a
földre megkötözék őt szijakkal, erősen, hogy mozdulni nem
tudott.</p>
<p>Az átkozott! kiáltának. A szent ereklyénket az ellenségnek
adja.</p>
<p>Tanácsot ültek, hogy minő halál nemével öljék meg őt.</p>
<p>Egyik tűzbe akarta őt vettetni, másik elevenen eltemetni,
harmadik darabokra széthasogattatni; végre a bűnös tulajdon édes
apja azt az itéletet mondá vétkező fiára: «Ássák be őt megkötözve a
fehér hangyák fészkébe, hogy a föld legutáltabb férgei egyék meg, a
még náluknál is utálatosabbat, s ne egyszer, hanem ezerszer érezze
a halál gyötrelmeit.»</p>
<p>– Hallottad, Morhu, az itéletet, a mit az atyád mondott reád,
szólt a bűnöshöz Szennahámi. Megérdemletted azt. És most én
feloldozom kötelékeidet és azt mondom, hogy szabad vagy. Kegyelmet
adok neked…</p>
<p>– Mit cselekszel! kiáltának rá a nép főnökei. Elbocsátod a
kigyót, mely megharapott.</p>
<p>– Legyetek nyugton, szólt a királyné. A kegyelmet nyert
pártütőből lesz a leghívebb barát. Többet ér az elkövetett bűnt
jóvá tenni, mint érte megbünhődni. Morhu! te elloptad Puma kardját,
eladtad az ellenségnek, most eredj és hozd vissza…</p>
<p>Morhu magánkívül rohant Szennahámi lábaihoz és könyekkel áztatva
azokat, esküvék, hogy visszahozza neki az elorzott kardot, és ha
vissza nem hozná, ne engedje neki a nagy szellem a más világot más
alakban látni, mint egy futó nyúl alakjában, melyet minden állat
üldöz.</p>
<p>A vének fejöket csóválták és kétkedtek benne, ha Szennahámi
helyesen cselekedett-e?</p>
<p>Kirrák herczeg azonban, a niám-niám király testvére, jól sejté
azt, hogy a gengiraiak majd megkisértik elorzott <span class=
"pagenum"><a name="Page_81" id="Page_81">-81-</a></span> ereklyéjük
visszaszerzését, e miatt azt tevé Puma kardjával, hogy vékony
szijakkal a kezéhez kötözte azt, hogy még mikor alszik, se ejtse ki
kezéből.</p>
<p>Még azon este, midőn a hold feljött a tűzhányó hegy mögül,
beezüstözve annak örökké füstölgő ormait, a niám-niám őrök hirül
hozák Kirráknak, hogy táboruk közelében a zöld folyam partján egy
délczeg paripa legelész: bizonyosan a gengirektől szabadult el, a
kik ez állatokat emberviselésre és harczra tanítják.</p>
<p>Kirrák is sokszor hallá már hirüket e mesés állatoknak, mik
együtt laknak az emberrel, fel engedik őt ülni hátukra, s
kormányozni engedik magukat vékony szijak által. Mint szeretett
volna ő is ilyen csodaállatot birni.</p>
<p>Közelíte hozzá, s látta, hogy a délczeg állat nem fut el, midőn
őt meglátja, miként más vad, hanem nyugodtan legelész a fűben.
Néhány szolgájának parancsot adott, hogy kerítsék meg azt és fogják
el neki.</p>
<p>A paripa észre vette a csúszva közeledőket, s hirtelen odább
futott. Kirrák maga is üldözni kezdé, de a mén csak játszott vele.
Megállt, közelre várta, megint elkerült előle, mig messze elcsalá a
táborból.</p>
<p>Kirrák most könyörgésre fordította a dolgot. Beszélni kezdett a
lónak okosan.</p>
<p>– Édes testvérem, rokonom. Állj meg egy kicsinyt. Igen szépen
kérlek, engedj a hátadra felülni. Látod, én királyfi vagyok; milyen
nagy méltóság lesz az reád nézve, ha én ülhetek a hátadon. Nálam
van a Puma kardja, ha én azzal a te hátadról vághatom a gengir
fejeket, az igen szép fog lenni. Én igen szépen bánok veled; meg
nem ütlek soha, és akármilyen a húsod, nem eszem meg.</p>
<p>A paripa úgy látszott, hogy hajlék a szép szóra, mert most már
közel engedte jönni Kirrákot.</p>
<p>– Fogsz-e engem odavinni, a hova én akarom? kérdé tőle Kirrák
hizelegve.</p>
<p>– Viszlek, a hova nem akarod! kiáltá ekkor nagy bámulatára a ló,
azaz, hogy nem is annyira a ló, mint a <span class=
"pagenum"><a name="Page_82" id="Page_82">-82-</a></span> ravasz
Morhu, ki mind ez ideig a ló hasa alatt fülelt, kezével és lábával
annak sörényébe és farkába kapaszkodva s szüntelen úgy forgatva a
lovat, hogy Kirrák őt meg ne láthassa.</p>
<p>Most egyszerre felpattant a ló hátára; a bámuló Kirrák azt vette
észre, mintha valami fekete kigyó repülne végig a levegőben, mely
az ő nyaka körül tekerődzik s lerántja a földre. A szőr-pányva volt
az, melyet Morhu ráfojtott Kirrák nyakára s azzal vágtatott
paripájával a mezőkön keresztül. Kirrák még sokáig küzdött,
szökdelt, kapálózott a kötélen, a mint a paripa árkon-bokron
keresztül ragadta; végre egy folyamon hurczolta át Morhu, melyben
végkép megfult a szörnyeteg.</p>
<p>Másnap megjelent Morhu a királynő és a vének előtt, s letette a
királynő lábai elé Puma vörösréz bárdját, melyhez még akkor is
hozzá volt kötözve Kirrák levágott jobb keze.</p>
<p>– Minthogy kezéből nem adta ki, elhoztam kezével együtt.</p>
<p>A vének, a vezérek fejeiket hajtogatták e tettre és azt mondák,
hogy Szennahámi bizony mindnyájuknál bölcsebb.</p>
<p>Másnap pontosan megjelent Hok-tah vén fogatlan követe
Szennaháminál és követelé a választ.</p>
<p>– Nézd, mondá neki a királynő, Puma vissza adá nekem az éjjel a
kardot; látod azt kezemben. A nagy szellem megutálta az örökös
vérontást, mely a két nép között annyi idő óta foly. Azt akarja,
hogy annak vége legyen. Azt mondá Puma: a niám-niám nép királya és
a gengir nép királynője jőjjenek össze egyedül Jenjemen-tó
szigetén, és ha vitájuk van egymással, harczoljanak meg egyedül. A
két harczos nép pedig e viadalban részt ne vegyen, hanem
fegyvereiket mindkét részről csónakokba rakva, hordják át a
Jenjemen-sziget barlangjába, s nézzék fegyvertelenül a harczot. A
melyik nép uralkodója pedig győzni fog, az nyerje vissza
fegyvereit, a másik veszítse <span class="pagenum"><a name=
"Page_83" id="Page_83">-83-</a></span> el azt, és legyen amannak
rabszolgája. Ezt mondá nekem a Puma.</p>
<p>Szennahámi rögtön éjszaka megindult két ezer harczos férfival az
ellenséget fölkeresni. A niám-niámok lehettek három ezeren Morhu
állítása szerint.</p>
<p>Reggelre a Jenjemen-tó partjára érve, ott találta ellenségeit.
Azok a tó tulsó partján voltak megtelepedve, látni lehetett, mint
kapaszkodnak a hajlongó pálmafákra, épen mint a majmok. Ha valaki
üldözte őket, olyan sebesen fel tudott futni az egész sereg a
fákra, mint a legügyesebb vadállatok, s onnan nyilazott alá
ellenségére.</p>
<p>A mint Szennahámi megpillantá a niám-niámokat, bátran kiállt a
tó partjára, gömbölyű paizsával fedve karcsú testét s átkiálta
hozzájuk erős hangos szóval:</p>
<p>– Ellenség férfiai. Ime az elveszett kardot visszaadá nekem
Puma. A nagy szellem nem haragszik ránk. A nagy szellem azt mondá
nekem az éjjel, hogy ő ma itéletet akar tenni a gengir és niám-niám
népek között: ki legyen a másik ura? Igy soha sem lesz a harcznak
vége. Ti megöltök belőlünk ezeret, mi is megölünk belőletek ezeret,
holnap ti új sereget hoztok, mi is új sereget hozunk, s újra
kezdődik a vérontás. Puma nem akarja azt. Puma nem akarja, hogy a
beszélő faj elfogyjon a földről. Ki fogja őt énekelve magasztalni,
ki fog az ő oltárai előtt tűzet gyujtani, ki fog az ő emlékére
képeket faragni a fákból, ha az emberek elpusztulnak? Azt mondá
nekem a Puma: Álljon meg a két sereg a Jenjemen-tó két partján és
tegye ölébe kezeit csöndesen. Minden fegyvert rakjanak le a tó
közepén levő szigetre mind a két sereg férfiai. És akkor lépjen
azon szigetre a niám-niám nép királya és a gengir nép királynője
egyedül, és harczoljanak meg ott népeik szeme láttára. A melyik
győzni fog, annak a népe legyen a fegyverek ura, a másik annak
szolgája. Ha Hok-tah király bátor férfi, feleljen!</p>
<p>E szavakra roppant ordítás keletkezett a tulsó partról, a
niám-niámok örömükben bukfenczeket hánytak s vad <span class=
"pagenum"><a name="Page_84" id="Page_84">-84-</a></span> riadallal
tánczolták körül királyukat, a ki fél fejjel mindnyájánál magasabb
volt, és egy egész fejjel rútabb; míg a gengiraiak elszomorodva
borultak királynőjük lábaihoz, a ki oly szép volt, de mégis csak
asszony, a ki gyönge az ily viadalhoz. – El kell veszni a gengir
népnek.</p>
<p>Mind a két sereg azonnal tutajokat készített bambuszderekakból s
azokra lerakva fegyvereit, átszállítá a szigetre, ott pedig egy
nagy barlangba leraktak minden fegyvert.</p>
<p>Mikor ez megtörtént, Hok-tah király kiállt a tulsó partra s
megcsóvált parittyájából egy követ hajíta át, kiáltva:</p>
<p>– Készen vagyok, hát te asszony?</p>
<p>A kő süvöltve jött a levegőben, de Szennahámi feltartá azt
paizsával; akkor ő vette elő a tegzét s nyilat téve az íjhúrra,
visszakiálta ellenére:</p>
<p>– Én is készen, hát te férfi?</p>
<p>A nyíl nagyot füttyentett s az ellenkirály paizsa közepében állt
meg, hegyét keresztülfurva a bivalybőrön.</p>
<p>Akkor a két vezér a tutajra lépett egyedül s átevezett a tó
középén levő szigetre.</p>
<p>Egy puszta homoksziget volt az, körülnőve magas náddal, liliomos
virágokkal, mikben a lángszínű gém rakja magas, hegyes fészkét, de
a közepén volt egy emelkedettebb domb, ide jött a két bajvívó fél,
a honnan mind két sereg rájuk láthatott.</p>
<p>Hok-tah király volt első a dombon, s elfoglalta a fegyverek
barlangjába vezető nyilást.</p>
<p>Nagy, hat láb magas szörnyeteg volt, bozontos gyapjas fejjel,
fél arcza valami zsiros festékkel egészen vörösre festve, a másik
fele világoskékre, szintugy az egész termete, bal keze, bal lába
kék, a jobb piros. Fején egy lenyúzott bölénybika fejbőre, a
hátranyuló két görbe szarvval. Fegyverzete is iszonyú, három
szigonyos dárda, a mi ha testbe talál, ki nem lehet többé húzni,
övébe félmázsás kőbalta van dugva, míg derekáról emberkoponya lóg
alá <span class="pagenum"><a name="Page_85" id=
"Page_85">-85-</a></span> csavart guzskötélen, melylyel iszonyú
ütéseket szokott osztani a harczban.</p>
<p>Átellenében Szennahámi szép, délczeg alakja olyan karcsú, olyan
sima, karjai gömbölyűk, kezei, lábai, piczinyek, minden
szeretetreméltó és semmi sem rémületes rajta.</p>
<p>Oh bizonyára a niám-niám népnek elég oka volt kaczagni, és a
gengir népnek elég oka sírni, a midőn őket igy szembeállni
látta.</p>
<p>– Enyim a fegyverek barlangja, asszony! kiálta recsegő hangon
Hok-tah a barlang elé állva, s midőn Szennahámi bátran közelíte
felé, megcsóválta kopjáját a légben és rája hajította. A kopja oly
biztosan repült, hogy épen Szennahámi szívén kellett volna
keresztül rohannia és olyan erővel, hogy ha érczpaizst is tartott
volna maga elé, azon is keresztül tört volna.</p>
<p>De Szennahámi ügyesen hajolt félre a dárda elől s elhagyta azt
maga mellett suhanni. A második kelevézzel fejének czélzott az
óriás; a királynő félre bukott előle s a kopja csak az agami tollak
hegyeit üté meg; a harmadik kopja is jött zúgva hirtelen, azt pedig
félrecsapta rézkardja élével.</p>
<p>Hok-tah dühödt volt, hogy hajításait oly ügyesen ki tudta
kerülni ez asszony. Férfi paizsát tartotta volna azok elé s halál
fiává lesz; ez pedig félrehajolt előlök, mint valami betanított
kigyó, s most hirtelen ő rántja elő hajító dárdáit s sebesen
egymásután hajítja mind a hármat ellenfelére, ki gömbölyű paizsával
kettőt fel fog belőlük, de a mint a másodiknál tomporait fedetlenül
hagyja, a harmadik egyszerre a czombján furódik keresztül.</p>
<p>Hok-tah bőszült ordítással, a minő a meglőtt vizilóé, rohant
sebesült dühében Szennahámira; a rettentő kőbárd pörgött kezében, a
hova lecsap vele, még a szálfa is elgörbül.</p>
<p>Szennahámi nem várta be az irtóztató támadást, hanem elkezdett
futni ellenfele elől, nyomában mindenütt az <span class=
"pagenum"><a name="Page_86" id="Page_86">-86-</a></span> óriás
veszett ordítással, egy kezében a kőfejszét emelve, a másikban a
koponyát csóválva a hosszú kötélen.</p>
<p>A niám-niámok diadaltól ordítottak és kaczagtak és czigány
kereket hánytak a parton; míg a gengir táborban sóhajtás sem volt
hallható.</p>
<p>Már oly közel érte Hok-tah Szennahámit, hogy a halálfejjel
hozzásujthatott, de azon perczben hirtelen sebesen félreugrott
előle a királyné, s a mint az idomtalan óriás vigyázatlanul
elrohant mellette, úgy vágott hozzá, hogy Hok-tah bal kezét, a
melylyel a koponyát csóválta, vállban lecsapta, a meglódult nehéz
koponya a ráhurkolt karral együtt nagyot repült a viz színéig a
népek bámulatára.</p>
<p>Ah, most a gengiraiakon volt a sor kaczagni.</p>
<p>Hok-tah király elveszté kékre festett karját, a szörnyeteg
ordítva bukott térdére, s még térdenállva iparkodott közelebb
csúszni Szennahámihoz s fél kezével a kőbárdot végső erővel
lesujtani rá.</p>
<p>Szennahámi hagyta őt közelebb jönni. Egészen bevárta, míg egy
lépésnyire ért hozzá. Itt a szörny egyszerre felugrott, s
hozzásujta a királynéhoz. Szennahámi nem tért ki a csapás elől,
felfogta azt kardja élével, s megragadva vas erejű kicsiny kezével
Hok-tah üstökét, hanyatt rántá őt a földre.</p>
<p>A szörny kezéből kihullott a kőfejsze; még egy felkapott éles
kavicscsal ütött győztes ellenfeléhez, s midőn a nő lábát érzé
torkán, egyszerre beleharapott abba dühösen, mérgesen, mint egy
veszni tért eb, azzal nagyot nyögve fordult egyet, arczczal a föld
felé, hogy ne lássa annak a széles pallosnak utolsó villanását.</p>
<p>A Puma kardja egyet villant, egyet csendült, s Hok-tah feje
messze gördült le a dombról.</p>
<p>Szennahámi büszke diadallal tevé lábát a vért okádó tetemre.</p>
<p>– Nagy voltál, kicsiny lettél.</p>
<p>A niám-niám nép bódultan futott el, ezt látva és soha többet a
gengir nép folyóit meg nem úszta. <span class="pagenum"><a name=
"Page_87" id="Page_87">-87-</a></span></p>
<p>A gengir nép most is szabad.</p>
<p>Szennahámi ott nyugszik a szabad földben, melynek boldogságát
éltével váltá meg.</p>
<p>Hetedik napra a harcz után, azon harapás miatt, mit a leölt
szörnyeteg halálos dühében ejte lábán, meghalt népeért, hazájáért
és az áldást adó nagy szellemért.</p>
<h3>A FEKETE CSÁSZÁR.</h3>
<p>Most lássuk a kép fordított oldalát.</p>
<p>Századok óta foly ama csodálatos kereskedés, melyet rendes eszű
ember könnyen mesének tarthat, élő emberekkel.</p>
<p>Amerikai ültetvényes urak, a kik a czukornádat és gyapotot
termesztik, restellik a drága cselédet fizetni, a ki még azonfölül
a munkában is válogat s a gazdájával felesel; hanem e helyett
egyszerre bőröstül csontostul megveszik az egész embert, a ki
ilyenformán teljesen tulajdonukká válik.</p>
<p>Gondolni lehet, hogy olyan bolond ember nincsen, a ki maga-magát
eladja, valakit ott helyben elfogni és elkótyavetyélni pedig egy
kissé mégis minden amerikai levegőben is merész vállalat volna. Ez
az emberkereskedés tehát igy tartatik fenn:</p>
<p>Afrikában a sok apró-cseprő nép szüntelen háborút visel
egymással, hol az egyik, hol a másik fogdossa el ellenfeleit; akkor
azután jönnek emberséges fehér hajósok, a kik tükröket, bicsakokat,
üveggyöngyöket meg pálinkát árulnak: tükörért, bicsakért, egy korty
pálinkáért becserélgeti a diadalmas nép hadifoglyait.</p>
<p>Azután meg a feketék nagyon szenvedélyes játszók; némelyik
elveszti koczkán teheneit, házi szereit, fegyvereit, utóljára saját
magát is koczkára teszi: mikor aztán elvesztette a tételt, őt is
nyugodt lélekkel viszik az emberséges hajóshoz, a ki megtölti érte
a nyertes csutoráját silvoriummal, s az elkártyázottat is a többiek
közé teszi. <span class="pagenum"><a name="Page_88" id=
"Page_88">-88-</a></span></p>
<p>De még olcsóbban is lehet a portékához jutni.</p>
<p>A furfangos hajósok odacsalogatják a fekete golyhókat hajóikra,
azt mondják nekik, hogy csereberélni akarnak velök; mikor aztán a
hajón vannak, lefülelik őket, s azt sem kérdik: ki fiai voltak?
hanem szépen hurokra fogják, bepréselik őket egy szűk hajófenékbe,
egymás mellé, mint a besózott heringeket, s azzal szépen
elvitorláznak velük a szabadság földére Amerikába, s ott eladják
őket rabszolgáknak.</p>
<p>Ezek termesztik azután a dohányt, meg a czukrot, gyapotot s más
egyebet, a mire nekünk szükségünk van.</p>
<p>Az amerikai új Kanahánban volt Francziaországnak is a többi
között egy szép nagy darab földje a tenger közepén, a mit
elneveztek Szent-Domingo szigetének; igazi neve penig Otahayti. A
franczia czukorültető urak azt a vigyázatlanságot követték el, hogy
erre a szép szigetre sokkal többet összehordtak abból a fekete
portékából, a mit rabszolga név alatt árulnak, mint a mennyivel
tudtak birni, azok aztán egy szép napon rátámadtak gazdáikra,
leöldösték a telepítvényeseket, s valami Toussaint Louverture
hajdani kocsis vezérlete alatt elkergették az egész szigetről a
fehéreket.</p>
<p>Francziaország oda messze esik; oda nehéz volt katonákat
küldeni, aztán meg épen akkor nagy háború volt Európában, sok
sikertelen kisérlet után kénytelenek voltak megnyugodni abban, hogy
a szép Otahayti szigeten ezentul feketék fognak uralkodni.</p>
<p>Tehát van most a fehér országok sarkában egy valóságos önálló
fekete ország.</p>
<p>E sajátságos fekete népnek azonban egész nemzetiségéből mije sem
maradt egyebe, mint a bőre. Jó egyszerű erkölcsei a franczia
befolyás alatt valami csodálatos vegyületévé váltak az erények és
bűnök parodiáinak.</p>
<p>Még nyelvüket sem birják többé, a helyett valami elromlott
francziát beszélnek, itt-amott kirivó néger hangnyomattal.
<span class="pagenum"><a name="Page_89" id=
"Page_89">-89-</a></span></p>
<p>Azonkívül is mindenben szeretik a francziákat utánozni. Mikor a
francziáknak nemzetgyűlésök volt, nekik is nemzetgyűlés kellett;
mikor Napoleon szétverte a nemzetgyűlést, nekik is kellett
diktator, a ki szétkergesse; mikor a francziák hódítani indultak,
ők is háborút kezdtek a sziget spanyol részével.</p>
<p>Soulouque Faustin oly valóságos fekete szerecsen, a milyet csak
valaha mutogattak. Szája a legvastagabb, orra a legtömpébb,
pofacsontjai a legkiállóbbak.</p>
<p>Született 1787-ben mint rabszolga Viallert ur szolgálatában; még
gyerek volt, mikor a franczia forradalom őt is szabaddá tette.</p>
<p>Tizenhét éves korában katonává lett s négy évig szolgált mint
közlegény a fekete köztársaság hadseregében. Tizenkét év alatt
felvitte a kapitányságig, s ebben az állapotban azután 1840-ig meg
is maradt. Hat év mulva mint tábornokot tisztelhetjük őt, s
1847-ben mint a haytii köztársaság elnökét; 1848-ban mint
császárt.</p>
<p>Felesége, a császárné, hajdan szappant és vereshagymát, meg
mézeskalácsot árult a piaczon s ezt az üzletét még akkor is
tartotta, midőn már Faustin kapitánynyá lett; az ifju koronaherczeg
és a bájos herczegasszonyok pedig nem egyszer verekedtek össze a
mosóteknőnél a creol és mulatt polgárkisasszonyokkal.</p>
<p>Most természetesen mindez szörnyen megváltozott.</p>
<p>Soulouque franczia díszkabátot visel, arany vállrózsákkal, angol
inggallérokat és fején német hálósüveget, mint a társzekeresek,
azonfölül pedig háromszegletű kalapot, körösztbe téve, mint a nagy
Napoleon.</p>
<p>Ő mindenben a nagy Napoleon mintaképe óhajt lenni. A
nemzetgyűlést szétkergette s megtette magát császárnak. A
koronázási ünnepélyre nem készült el a Párisban megrendelt arany
korona, tehát a helyett aranyos papirosból készülttel koronáztatta
meg magát.</p>
<p>Holmi ellenszegülő félfeketéket, kik a tökéletes fekete
dynastiát nem akarták elismerni, százával konczoltatott
<span class="pagenum"><a name="Page_90" id=
"Page_90">-90-</a></span> fel; maga sorra járta a helységeket, s a
hol gyanús emberekre talált, azokat megfojtogattatá.</p>
<p>A nagy Napoleon is adott szabad alkotmányt népének, ő is adott.
A nagy Napoleon sem tartá azt meg; ő sem.</p>
<p>A nagy Napoleon is megismerteté a papirospénzzel birodalmát; ő
is. Palotája épen úgy ragyog mindenféle aranyos, bársonyos
szőnyegekkel, miként azé.</p>
<p>Udvari dalidóiba csak a legszigorúbb szertartások mellett lehet
bejutni, elébb a főczeremónia-mester Salamon, leoganei herczeg
által bejelentve és megvizsgáltatva, a szabályszerinti fehér
harisnyában és kurta nadrágban, fekete frakkban, a hogy az Párisban
szokás.</p>
<p>A legfeketébb urakat herczegeknek és grófoknak hijják: herczeg
Baraczk, herczeg Párducz, báró Kocsonya és gróf Rozsolis s más
eféle nagy nevekkel.</p>
<p>Minden érdemes hazafi viseli a szent Faustin érdemrendet, mit a
császár alapított.</p>
<p>Az országban útlevél nélkül utazni tilos, s fekete urat az őt
illető nagyságos czím nélkül megszólítani nem tanácsos.</p>
<p>Reggel rendesen a fekete császár hadseregét mustrálja. Vannak
granátosai és vértesei, több tiszt mint közlegény, a kik tarkák
ugyan, de rongyosak.</p>
<p>Igy utánozta Soulouque és az egész haytii fekete ország magas
mintaképét, Napoleont és a franczia nemzetet, szokásaiban,
nyelvében, viseletében és – hibáiban.</p>
<p>De erényeiben nem.</p>
<p>Elvégre a parodia befejezéseül Soulouque a háborúviselés
dolgában sem akarva hátrább maradni Napoleonnál, összegyűjtött
mintegy tizezer embernyi hadsereget, s azzal megtámadá a sziget
másik felén lakó színes köztársaságot.</p>
<p>A szomorújáték vége az lett, hogy a köztársaságiak szétverték a
császári hadsereget és Faustin földönfutóvá lett.</p>
<p>Tehát még ebben is utólérte első Napoleont. <span class=
"pagenum"><a name="Page_91" id="Page_91">-91-</a></span></p>
<p>Már most mondjátok meg, melyik volt a kettő közül nagyobb; az a
mezitláb járó királynő-e, ki fekete népe jóvoltáért egymaga állt ki
a csatatérre s meg tudott érte halni, áldva és megsiratva
utódaitól? vagy a csipkébe öltözött kényúr, ki saját uraságáért
kiforgatta népét ősi jelleméből, tette azt idegen népek majmává, s
a legelső harczban, mit egy szabad nép elnyomására indított,
elveszté hadseregét, hiú koronáját és nemzete boldogságát?</p>
<hr class="chap" />
<p><span class="pagenum"><a name="Page_92" id=
"Page_92">-92-</a></span></p>
<h2>KURBÁN BÉG.</h2>
<p>Aradról északkeletnek mintegy nyolcz óra járásnyira fekszik
Dézna helység; jelenleg csendes philosophi kedélynek való hely;
olyan nyugodalmas válópont észak és dél között, a hol még a szőlő
is díszlik és tetszetős bort ad, hanem már a fenyő is nagyot nő.
Még pedig nemcsak a gondosan mívelt déli hegyoldalokban s az
uraságok parkjaiban, hanem az elvadult pagonyokban is, a hol a
kiemelkedő fenyőtörzs derekát sudara hegyéig befutja a vadon termő
borág.</p>
<p>A hegyek közül erős patak jő elő, mely most megkerüli a
helységet, s a ráépült vashámor gépeit tartja messzecsattogó
munkában; a völgyi útakon széles oláh társzekerek csörömpölnek, mik
a vasbányákból hordják a nyers érczet az olvasztókba; az
érczkerekek, az olvasztók számára nincs sem éjjel, sem nappal;
környékük messzire terítve van fekete érczsalakkal és szénporral; s
a halomra hányt vöröses vastörmelék négyszerte magasabban
emelkedik, mint az épület teteje.</p>
<p>Mindenkinek ide alant van dolga, hivatása, baja és öröme; arra a
várra ott fenn a dombon senkisem gondol már, pedig még a vár
sánczain most is díszlenek az orgona-bokrok, s minden tavaszszal
kivirítanak, hogy a puszta kőfal egészen lilaszín prémet kap tőlük.
Pedig abban az időben, mikor ezeket oda ültették, még Stambulban is
a nagy úr szeralji kertében cserepekben ápolták a syringát.</p>
<p>A vár széles pinczefalai közt most is keresnek még kincseket
<span class="pagenum"><a name="Page_93" id=
"Page_93">-93-</a></span> s találnak helyettük csontokat és betört
koponyákat; mikor aztán a kincskeresési kedv elmulik, megint nem
gondol rá sokáig senki.</p>
<p>A várhegy oldalában van egy széles négyszögű tér, eleven
sövénynyel bekerítve s gyümölcsfákkal beültetve. Ez is régi kert
lehet már; a sok százados diófák odui tanúskodnak régisége felől. A
kert aljában áll egy kis hegyes tetejű kerek épület, olyanforma,
mint egy félbehagyott mecsettorony; ez még az ujabbkori birtokosok
által épen van tartva, s a köznép úgy nevezi, hogy «palota».</p>
<p>Én szeretem ezt a völgybe szállt korszakot; nem bánom, ha minden
vár rommá lesz is egy időben.</p>
<p>Déznavár denevéreinek nincs nagyobb nyugalmuk a kisértetektől,
mint más omladékok szárnyas lakóinak; a kik valószínüleg az éjféli
uraságok postái gyanánt szolgálnak, azért repkednek éjszaka alá s
fel.</p>
<p>Magyar emberek építették ezt a várat; legutoljára Kornisok kezén
volt, s hogy Nagy-Várad és Boros-Jenő török kézre jutott, ezt is
könnyű szerrel elvette az ozmán s azontul török úr parancsolt
belőle a vidéknek.</p>
<p>Még könnyű munka volt akkor török úrnak lenni, nem úgy, mint
most! nem alkalmatlankodtak akkor orosz, franczia és angol követek
a magas portánál kellemetlen kérdezősködésekkel, nem ütögettek
tenyérrel a hathumáyumra vakmerő alattvalók a szkupstinákon, nem
hirdették a nagyszáju ujságírók Európaszerte a keresztyének
válogatott szenvedését; a «beteg embernek» még akkor nagyon jó
gyomra volt: szegény megrágott nemzeteket megemészteni.</p>
<p>«Fizess és hallgass!» gyönyörű jelszó volt. Azóta is sokat
használták már; teheti, a ki bírja.</p>
<p>Kurbán bég volt Déznavár parancsoló ura, neki pedig parancsolt a
borosjenői basa Hasszán.</p>
<p>Egyszer a többi között a basa és a bég együtt üldögéltek a közel
menyházai kéjlakban, mely még Dézna várához tartozott, s mint híres
fürdőhely, a mosdani rettenetesen <span class="pagenum"><a name=
"Page_94" id="Page_94">-94-</a></span> szerető török urak kedvencz
mulatóhelye volt. Ott ültek a kőmedenczében bugyogó víz közepén és
hosszú kacskaringós száru narghyléből szítták a mennyei
dohányfüstöt, azon vitatkozva egymással, melyik vitte közülök a nép
megigázásának tudományát nagyobb tökéletességre?</p>
<p>– Engem a legyek a multkor nagyon boszantottak a verőfényen,
szólt a borosjenői basa, másnap megparancsoltam a parasztoknak,
hogy nekem két véka eleven legyet szedjenek össze egy hét alatt.
Bizony mondom, hogy összeszedték.</p>
<p>– Az semmi; felelt rá Kurbán bég. Váram alatt a tóban nagyon sok
béka lakik, s azok engem éjszaka nem hagynak aludni fertelmes
ümmögésükkel. Annálfogva kiadám a parancsolatot a biráknak, hogy
nekem reggeltől estig czirkálókat rendeljenek a tó mellé, a kik
folyvást köveket hajigáljanak a tóba; azóta megnémultak a
békák.</p>
<p>– Ez mind csak tréfa; de én legközelebb kihirdettetém a
falvakon, hogy parasztnak nem szabad arany- és ezüstpénzt tartani,
mert az nemes pénz; parasztnak paraszt pénz való, rézből, azért
mindenki siessen azt Jenőben beváltani, mert a kinél két hét mulva
arany- vagy ezüstpénzt találok, azt rabul elviszem. Azóta nem
győznek a rézbányai kovácsműhelyek elég aspert és lengyelgarast
kalapálni, úgy hordja a nép a pénzét Jenőre beváltani.</p>
<p>– Ez is jó; de én még többet tettem. Ez a magyar és oláh nép
mégis csak sok mihozzánk képest, hiszen százra esik egyik török. Ha
egyszer eszébe jutna neki, hogy ránk fekügyék, a puszta terhével
agyonnyomna. Hogy azonban még csak ne is gondolhassanak valami
lázadásra, azt cselekedtem, hogy megtiltám a parasztnak akármiféle
fegyvert, avagy öldöklő szerszámot magánál tartani. Ásót nem szabad
nekik tartani, csak falapátot; fejsze helyett fürészt, vasvilla
helyett favillát, kasza helyett sarlót, még kést sem szabad nekik
tartani, mert az is öldöklő szerszám.</p>
<p>– De hát akkor mivel metszik meg a szőlőt, meg a kenyeret?
<span class="pagenum"><a name="Page_95" id=
"Page_95">-95-</a></span></p>
<p>– A szőlőt metszhetik csizmadia dikicscsel; a buzakenyérről
pedig már elszoktattam őket s a málé-kenyérhez nem kell kés, mert
az törik.</p>
<p>Hasszán basa ujra megtöltette pipáját a szolgálattevő
szerecsennel s nyakig belemerülve a kőmedenczébe, engedé úszni szép
fehér szakálát.</p>
<p>– Szép dolog a szakálviselés, fiam bég; ellenben utálatos a
halántékig hajjal benőtt fej. Ez a kutyával atyafi nép itten
megfordítva találja szépnek. Tíz év előtt, hogy idejöttem, mind az
egész állát borotválta s a mekkorára akart nőni a haja, akkorára
ereszté. Nem tetszett nekem ez a szemtelen daczolás. Én azt mindig
titkos lázadásnak tekintém a szultán és a félhold hatalma ellen; az
ilyen külső viselésmód jelensége annak, hogy ők nem akarnak minket
itthon találni, annálfogva rendeletet adtam ki a hitványoknak, hogy
mindenki megereszsze a szakálát, s a fejét egész a bubjáig
megberetválja, mekkora kontyot hagyjon? azt merre csavarítsa?
különben majd fejestül vágatom le! A silányok szót fogadtak, s
olyanná borotválták a fejeiket, a milyenné én parancsoltam; lemond
a nép még az izléséről is, ha erősen parancsolják.</p>
<p>– Úgy van, Hasszán apám. Az a bölcs kormányzás titka, hogy a
hatalmasok minduntalan gondoljanak ki valamit, a mivel a zúgolódók
kötelékeit még szorosabbra húzzák: mert mihelyt egy bilincshez
hozzászoktak, mindjárt emelgetik a fejüket. Rajta kell a nyakukon
tartani a sarkunkat mindig. Én éjjel-nappal azon töröm a fejemet,
mit találhatnék ki olyat, a mit még nem kóstolt ez a nyomorú nép;
mert, mihelyt azt hiszi, hogy jó ember lettem, megesz. Halld csak:
a minap megsokalltam, hogy a csauszok fizetése olyan sokba kerül
nekem. Igaz, hogy a szultán Khaznéjéből jő, hanem már a kincstárnok
elcsipi felét, s nekem csak illendő megtakarítanom a másik felét.
Hát nemrég azt gondoltam ki, hogy a ki ezután valami ügyes-bajos
dolgát a kadi elé akarja hozni, azt többé ne tehesse maga
élőszóval, szokott magyar, vagy oláh nyelven, hanem <span class=
"pagenum"><a name="Page_96" id="Page_96">-96-</a></span>
tolmácsoltassa a csauszok által törökül, és fizessen minden
tolmácsolásért egy vonás forintot, mert sokkal illendőbb, hogy ők
tanuljanak meg törökül, mint a török tanuljon ugatni az ő
nyelvükön.</p>
<p>Hasszán basa nevetett a jó tréfának.</p>
<p>– De hisz, így mégis csak felkophatik a csauszaid álla, mert
ezentúl hát azt teszik majd a földi emberek, hogy nem perlekednek,
hanem elvégzik a bajaikat egymás között.</p>
<p>– Ne hidd azt, Hasszán apám! Sőt azóta úgy elszaporodtak a
pörök, hogy a csauszok nem győzik a tolmácskodást, s ennélfogva
maguk a felek megfizetik nekik a díjat, s úgy beszélnek törökül a
kadi előtt, hogy gyönyörüség hallgatni; oh, hidd el, hogy ez a nép
elhagyja a nyelvét is, ha ráparancsolnak; de azért megtanul akármi
nyelvet, hogy egymással pörlekedhessék.</p>
<p>Hasszán basa azt mondta, hogy ő azt is meg fogja próbálni.</p>
<p>– Hanem én mégis többre vittem, mint te. Én a hitében támadom
meg. Először díjt adok annak, a ki önként muzulmán lesz, vagy a
gyerekét muzulmánná teszi. Ezek a gyaurok szeretnek nagyon sok
ünnepet tartani: azokat a napokat megfizettetem velük, minthogy
nekem nem dolgoznak, viszont a török ünnepeket nekik is meg kell
ülniök, és ha sürgős munka idejére esik az ünnep, ezt meg kell
váltaniok nehéz pénzen, hogy maguknak dolgozhassanak. A kit
énekszóval akarnak eltemetni, azért a dervisnek fizetni kell; a
kinek keresztfát akarnak tenni, azért a dervisnek fizetni kell,
hanem ha a dervis temeti el s turbános fejfát tesznek neki, az
ingyen járja. A ki egy török kulacsából iszik, vagy kenyerébe
harap, annak törökké kell lenni; a mely asszonyt egy török ember
megcsókol, az törökké lesz; a ki egy papucsot, a mit egy török
ember az utczán elejtett, fölvesz, az törökké lesz; a ki koldul és
töröktől egy aspert elvesz, az törökké lesz; és a kik hitüket
megtagadták, azoknak a dervisek előtt hétszer hét kővel meg kell
hajítani a keresztyén templomot, le kell <span class=
"pagenum"><a name="Page_97" id="Page_97">-97-</a></span> köpni a
piaczon a feszületet; csúfnévvel kell illetni a szenteket és
leátkozni magáról a keresztvizet! Megteszik… Igen sokan
megteszik.</p>
<p>Oh, ez a nép még a vallását is elhagyja, ha nagyon szorítják a
nyakát.</p>
<p>Kurbán béget nagyon boszantotta az, hogy Hasszán basa olyan
dolgot talált fel, a mire ő még nem jött rá magától.</p>
<p>– No jól van. Te már sokat megpróbáltál, én is. Hanem hát az még
mind csekély bizonyság. A sanyargatott nép szolgál, koplal, fizet;
kiadja, ha fenyegetik, utolsó garasát; elfelejt beszélni,
kiborotválkozik, kiöltözik, Istenét megtagadja: ez mind hagyján. De
én be fogom bizonyítani neked, hogy ha én akarom, el tudom tőle
venni azt, a mi legdrágábbja: szerelmét és becsületét.</p>
<p>– Világosabban szólj, mert így nem értem.</p>
<p>– Hát én azt mondom, hogy: mi van csak ma? Rebbielavvel
tizenkettedik napja. Tehát mától számítandó egy esztendő alatt én
Dézna váram palotájában száz, azaz: kerekszámmal száz olyan szűz
hajadont fogok összegyűjteni, a kiket az oltártól hozok el
vőlegényeik kezéből. Jövő esztendei Rebbielavvel 12-dik napján mind
a százat elküldöm Stambulba a nagyur szerálja számára. Mit
gondolsz, Hasszán apám? Az lesz valami! Száz olyan hajadon, a ki
már esküt mondott vőlegényének, s abban a perczben vált meg
tőle?</p>
<p>– Azt mondom rá, hogy semmi sem lesz belőle.</p>
<p>– De ha én fogadom, hogy lesz.</p>
<p>– Kettőn áll a vásár, fiam bég. Ne kezdj magadnak ilyen tréfát:
ne köss te ki asszonyokkal. Nem tudod még, hogy micsoda ellenség
az? Az asszonynép a nélkül is mind abban van nevelve, hogy az ő
urának ne engedelmeskedjék, az asszonyféle mind született lázadó.
Én már láttam tökéletesen megszelidített oroszlánt, párduczot,
tengeri tigrist; tökéletesen megszelidített asszonyi állatot – még
nem. Ha puskaport tennél az ágyad alá s pipával a szádban
<span class="pagenum"><a name="Page_98" id=
"Page_98">-98-</a></span> aludnál el mellette, nem volnál olyan
nagy veszedelemben, mint ha arra gondolsz, hogy azt a bolondot
teljesítsed, a mit most mondtál. Inkább csörgő kigyót szedj össze
puszta kézzel százat. Az asszony nem fél ott, hol a férfi megijed.
Az asszony nem gondolkozik, mielőtt tenne valamit. Az asszony
ravasz és bosszuálló! Én csak azt mondom neked, hogy tégy a
jobbágyaiddal, a mit akarsz; de az asszonyaiktól őrizd magadat.
Hidd el énnekem, hogy én sok szép fejet láttam már a gazdája nélkül
elszaladni, a ki nem hitte azt, hogy milyen halálos csípése van
ennek a fényes bogárnak.</p>
<p>Kurbán bég pedig azt hitte, hogy Hasszán csak azért akarja őt
erről a jó ötletről lebeszélni, mivel attól tart, hogy ha ő a
szultánt ily merész ajándékkal lepi meg, még könnyen megfordulhat a
lakás rende, s ő nyerheti el a borosjenői basaságot; mert hiszen
ilyen érdemek szokták előre vinni a becsületes embereket.</p>
<p>– Már pedig Hasszán apám, akár hiszed, akár nem, én mához
esztendőre egy csoportban indítok útnak 100 rableányzót, a ki mind
esküdt mátka volt a környékben. Ha hiszed, azzal erősebb vagy a
hitben; ha nem hiszed, fogadsz rá, a hogy igaz lelkű emberhez
illik.</p>
<p>– Fogadok is ellene, ha kívánod, annyi aranyban, a mennyi egy
oláh süvegbe belefér.</p>
<p>– Állok a fogadásnak.</p>
<p>– Igen; de minden csalfaság nélkül; a hajadonok között nem
szabad semmi vénnek, fogatlannak lenni; se nem olyannak, a ki veled
egyetértett, a kit te biztattál fel, hogy álljon rá a tanácsodra;
hanem mind valamennyit erővel kell az oltár elől elragadnod,
kiszakítanod a vőlegénye kezéből, menyasszonyi koszorúval a fején
felkapnod a lóra, s magadnak vinni el Déznavárra és zárva tartanod,
míg a szám nem teljes.</p>
<p>– Ezt mind megállom. Itt a kezem rá.</p>
<p>A két úr a kőmedenczéből átnyujtá egymáshoz kezeit, megerősítve
a fogadást erős kézszorítással, s ezután behinteté <span class=
"pagenum"><a name="Page_99" id="Page_99">-99-</a></span> magát
boráxszal s letörültetvén illatos spongiákkal, mint valami
úrkisasszonyok, tömérdek rabszolga segítségével felöltözének s
mentek mindennapi kenyerük után, a mi alatt szegény ember
természetesen egy szelet kenyeret ért, nagy urak pedig husz tált
ételt, jégbehűtött hat féle italt, tánczoló és éneklő bayadéreket s
mindenféle rabszolgákat, a kik nekik hizelkednek.</p>
<p>Most is nagyon gyér az úri-rend száma azon a vidéken, hol
Déznavár áll; a török idejében pedig épen senkisem lakott azon a
tájon birtokos nemeseink közül. Bécs messzesége, Erdély közelsége,
bármelyik párthoz tartozott is valaki, elvonták őt e vidékről, s ha
egyikhez sem tartozott volna, a török basák önkénye türhetlenné
tette volna rájuk nézve az ittlakást. Ilyenformán néhány százezer
lélekre menő nép nem látott egyéb urat, mint a ki turbánban
jár.</p>
<p>Az volt az uralkodó föveg, azt kellett megsüvegelni
mindenkinek.</p>
<p>A szegény magára hagyott néppel aztán könnyű volt bánni; az
olyan úrféle mindig nyughatatlan, fenhéjázó; írni, olvasni tudó
megtudja, hogy mi történik a távolabb világban s tudósítani képes
messzelakókat egy ülőhelyéből; annak nagy összeköttetései vannak,
arra sok ember hallgat; azt, ha elfogatja, levágatja a basa; híre
futamodik, számot kell róla adni: ha megharagszik, felmegy a
szultánhoz, panaszt tesz, a basa urakat kellemetlenségekbe keveri;
az mindig ábrándos dolgokon töri a fejét, az mindig az ország
dolgát akarja intézni, minthogy magának semmi dolga; az őseinek
viselt dolgairól álmodozik; az képes a nagy heverés miatt
fegyverrel támadni a basa urak ellen, mert jó húsban van, s
verekedni tanul; az győzi pénzzel, mert van neki miből, s utoljára
az úrféle azt sem bánja, ha megölik, mert tudja, hogy a nevét így
valami rongyos ember fel fogja jegyezni valami rongyos papirosra s
rongyos unokák még meg fogják emlegetni róla: s ez tetszik – a
bolondnak. Ennek olyan az utókor <span class="pagenum"><a name=
"Page_100" id="Page_100">-100-</a></span> emlegetése, mint a
Mohamet paradicsoma nekünk – törököknek.</p>
<p>Hanem a tisztán pusztán szűrös, gubás parasztnép: ez az igazi
török basának való csendes birodalom, a milyent Kurbán bég
szeretett volna az egész világon látni, a hol csak a félhold
ragyog. Nem zúgolódik ez; nem háborgatja a basáit; ha lármáznék is,
ki hallaná meg, ki hallgatna a szavára? ez nem tud róla soha, mikor
verik tönkre a velenczések a török hajóhadat? mikor veszt a szultán
ütközetet a Duna partján? mikor támad lázadás ellene saját
seregében? mikor volna alkalmas idő a legelső követ felragadni az
úton s azzal kergetni kifelé? A basa tetszése szerint elpusztíthat
belőle akármennyit, nem kell vele beszámolni senkinek; ez nem mehet
instantiával Stambulig; baj volna neki gyalog olyan messze menni,
kivált, ha minden állomáson botot kapna a talpára; be sem
eresztenék ily rongyosan a fényes divánba; aztán ennek elég gond a
szántásvetés; nem bajlódik ország dolgaival; nincs is czimere a
mire büszkélkedjék, olyan átkozott csúf czímerek, egy-egy kardra
szúrt török fővel, a mikről mindig azt látja az unoka, hogy ősapja
micsoda gonosztettet követett el, s maga is hasonlókra buzdul; a
szegény paraszt már az öregapja keresztnevére sem emlékezik, s ezen
a tájon még vezetéknevet sem igen hord: hínak kikit az apja fiának;
ennek a verekedés nem jut eszébe szegénynek; örül, ha vasárnap
pihenhet a heti munka után, és egy puskalövéstől mind szétszalad. S
ugyan minek is koczkáztatná az életét, hát hiszen, ha levágják, s
tizet-huszat otthagynak az útfélen temetetlenül, esztendő mulva
fogja tudni valaki, melyik volt az ő koponyája az ott heverők
közül?</p>
<p>Bizonyára a borosjenői és déznai basák mindazt könnyen
megtehették, a mivel dicsekedtek. A szegény parasztnak még csak
ujságírója sem volt akkor!</p>
<p>Van azonban Déznavár mellett egy Boros nevű falu.</p>
<p>Kurbán béget jó eleve inték már bánkutai és jenői úribarátai,
<span class="pagenum"><a name="Page_101" id=
"Page_101">-101-</a></span> hogy ennek a falunak a mennyire lehet,
hagyjon békét, mert azok igen vállalkozó emberek.</p>
<p>Valaha nemes emberek voltak – és kálvinisták – és magyarok. –
Hires verekedők, hires kiabálók; szabadságaikat emlegetők és
pörpatvar-kedvelők. Ezeket jó lesz nem bolygatni.</p>
<p>Egy félszázad alatt ugyan rendszeresen kiforgatták a jámborokat,
a miből ki lehetett forgatni; elvették a papjaikat, kénytelenek
voltak gyermekeiket a szomszéd oláh faluba hordatni
megkereszteltetni, s hogy egy kis imádságot halljanak, oda kellett
járniok; eloláhosodtak, elhagyták a magyar nyelvet, viseletet,
újított vallást; a nemesség természetesen kárba esett egészen: ki
lettek vetkőztetve régi tulajdonaikból; hanem egy megmaradt mégis
náluk, a makacs kálvinista nyak, a kemény magyar ököl és a nemes
veszekedni vágyás.</p>
<p>Ezeket pedig jó figyelembe venni okos előljáróknak.</p>
<p>Kurbán bég annyit már tudott felőlük, hogy nagyon rosz fizetők.
Ezért jobbnak is találta, a rájuk esendő harácsot a szomszéd
falvakra róni, a mik sokkal jámborabbul fogták fel az uralkodó
viszonyokat.</p>
<p>Merész fogadása után tizedik hónapra Kurbán bég közel volt
hozzá, hogy ura legyen felfogadott szavának.</p>
<p>A fogadás, mint tudjuk, az volt, hogy egy év alatt Kurbán bég
száz szép hajadont szed össze, kiket erőszakkal rabol el
vőlegényeik kezéből. No, biz ezt nem volt nehéz teljesíteni.</p>
<p>Az előleges hirdetésekből megtudta, hogy mikor lesz valamelyik
környékbeli faluban eskető; akkorra ott toppant egy pár száz
szarácsival; elég volt az oda; s mikor a násznépség jött a
templomból kifelé, azt a leányt, melyiknek koszoru volt a fején,
felkapták a lóra; a kinek valami szava volt ellene, annak adtak egy
párt a fejére a buzogánynyal; azzal csendesen mentek haza; senkisem
üldözte őket; tán csak egy pár oláh átok, a mit pedig nem értenek a
török dsinek. <span class="pagenum"><a name="Page_102" id=
"Page_102">-102-</a></span></p>
<p>Az elfogott arát pedig bezárták a vár alatti kerek épületbe,
melynek neve maig is palota. Ott egy eunuch háremőr és néhány
szerecsen rabnő vigyázott reájok s szolgált körülöttük.</p>
<p>Az eunuch igen becses darab jószág volt Kurbán bégnek. Kétszáz
ökör árán vette edrenei vásáron. Nagy tudós volt asszonyi
tudnivalók előadásában; valódi bevégzett tanár ebben a
szaktudományban. Himezni, énekelni, dobbal, cziterával játszani a
legrövidebb idő alatt megtanítá, a kinek arra hivatása volt;
tánczolni a bayadérok csábító mozdúlataival, alaposan betanított
két hónap alatt s a mellett értett mindenhez; arczkendőzés,
turbánkötés, hajak czifra fonadéka, fogak fehérsége, bőr lágysága,
mindezt csalhatlan szerek és műértő útmutatás szerint
tanítványaival szépen megismertette. A szófogadatlanokat, vagy a
kik a szemeik szépségét pityergéssel rontják, meg is fenyítette, ha
kellett még korbácscsal is; ilyenformán megbecsülhetetlen embere
volt Kurbán bégnek, a ki nem mulasztá el koronkint meghivogatni
magához Hasszán basát, hogy bemutassa, mennyit haladtak elő
tanítványai, s hányan vannak? már van hetven, aztán nyolczvan, majd
kilenczven.</p>
<p>A mint az év végéhez közelített, együtt volt szépen a fogadott
száz szép hajadon a palotában. Senki sem követelt belőlük vissza
egyet is; s nem is vehette volna el tőle.</p>
<p>Hanem egy nagy úr mégis volt, a ki elvehette, azt kifelejté
Kurbán bég a számításból: ő hatalmassága a halál!</p>
<p>Mikor mind a száz együtt volt már, akkor jő nagy ijedten az
eunuch a palotából, jelenteni Kurbán bégnek, hogy egy a szép
odaliszkák közül megszünt tulajdona lenni; meghalt.</p>
<p>– Utczu! Kilenczvenkilencz! kiálta fel ijedségtől dühösen Kurbán
bég.</p>
<p>– Melyik volt az az istentelen, a ki nekem meg próbált
halni?</p>
<p>– A «penészvirág» volt az, uram. Én nem vagyok az <span class=
"pagenum"><a name="Page_103" id="Page_103">-103-</a></span> oka: én
vigyáztam rájuk eleget, mindig mondtam neked, hogy minek szedted
fel ezt a nyávadt, halavány bábot? ez nem él meg. Már most lásd,
hogy másikat szerezz helyette, mert a határidő közeleg.</p>
<p>– Könnyen beszélsz. De ez a czudar czondrás nép, a mióta zavarom
őket, titokban esküszik, vagy épen nem esküszik; aztán nincs most
farsang, ebben az időben nem házasodik senki.</p>
<p>– De én tudok egy menyegzőt, a mire most készülnek itt a
szomszéd Borosban.</p>
<p>– Azokat nem örömest háborgatom, mert rosz emberek. Eredj vissza
a palotába s őrizd a kilenczvenkilenczet, a századikat megszerezni
majd az én dolgom lesz.</p>
<p>Kurbán bég a borosi menyasszony-rabláshoz sokkal több szarácsit
vitt magával a várból, mint egyéb alkalmakkor, mert bizonyos volt
felőle, hogy ott verekedésre kerül a sor.</p>
<p>A falu különben nem messze van Déznavártól, a várat akár üresen
hagyhatja a háta mögött; ki merné azt megtámadni? s ha megtámadnák,
elég volna azt megvédni nehány komparasdi az öreg ágyukkal.</p>
<p>Az alatt azonban, míg az eunuch a várban járt, csodák történtek
a palotában.</p>
<p>A kis «penészvirág», a hogy a halottat még életében elnevezték
halavány voltáról, midőn a teritőre ki volt fektetve, s
felöltöztetve fehér halotti ruhába, mikor a mellette virrasztók
legjobban siratták: egyszer csak felnyitá nagy, holdsugáros kék
szemeit, és megszólalt: «ne sírjatok!»</p>
<p>A leányok megrémülve sikoltoztak; de futni nem volt hová, mert
minden ajtót zárva tartott az eunuch.</p>
<p>A penészvirág felült a ravatalon, fején a zöld myrtuskoszorúval
s azt mondá erős, szokatlan hangon:</p>
<p>– Ne féljetek; a más világról jövök; onnan hozok nektek izenetet
s hogy lássátok, mennyire más vagyok, mint a ki voltam, nézzetek
ide.</p>
<p>S azzal azt az erős selyemszalagot, melylyel kezei egymáshoz
<span class="pagenum"><a name="Page_104" id=
"Page_104">-104-</a></span> voltak kötve, egy rántással úgy szakítá
ketté, mintha gyapjúfonál lett volna.</p>
<p>A bámulat fogott el mindenkit: a kis penészvirág azelőtt egy
czérnaszálat nem volt képes elszakítani, mikor varrt.</p>
<p>– Hallgassatok rám. Mihály angyal azt izeni nektek általam, hogy
szabadítsátok meg magatokat, mert az íme, kezeitekbe fog adatni ma.
Kurbán bég ma helyettem, a ki meghaltam, hogy a százas szám
kilegyen, új menyasszonyt rabolni indul ki a várból; magával viszi
legtöbb csapatját, a várban kevés marad. Az alatt lejő a palotába a
háremőr, hogy engem eltemessen. Mielőtt a szemfedőt rám takarná,
rám fog hajolni és megcsókolni; abban a pillanatban én két karommal
magamhoz szorítom fejét, s ti hirtelen rárohanva, kezeit
sháwljaitokkal hátrakötözitek. Nem kell félnetek; én olyan erősen
fogom őt tartani, mint egy halott, a kinek a karját nem lehet
kihajtani. Ha megkötöztétek őt, elveszitek tőle a földalatti
folyosó kulcsait, mely a palotából a várba felvisz, én foglak
benneteket vezetni. A folyosó túlsó vége a bég fegyverkamrájába
nyílik; ott mind felfegyverezzük magunkat s azután megrohanjuk a
kapúknál és a bástyákon őrtálló komparadsikat s leöljük őket. És
azután mi leszünk belül a várban és Kurbán bég kívül s rajtunk fog
állani, hogy őt be ne ereszszük többet.</p>
<p>A kilenczvenkilencz mennyasszony mind térdre borult e beszéd
alatt a ravatal körül s ereiben mindegyik emberfölötti tűz
terjedését érzé és mindegyiknek halavány lett az arcza, de aczél
lett a karja.</p>
<p>– Esküdjetek meg nekem, hogy így fogtok cselekedni!</p>
<p>Halk moraj volt az eskű szava.</p>
<p>Azzal a penészvirág ismét visszafeküdt halotti nyughelyére,
behunyta szemét, összetette kezeit keblén; lélekzete elállt; olyan
lett, mint egy halott.</p>
<p>Nem sok időre látták a mennyasszonyok, hogy a mit előre
elmondott, az mind rendben megtörténik: a palota ablakain át
szemlélheték, mint kanyarodik alá a várkapuból <span class=
"pagenum"><a name="Page_105" id="Page_105">-105-</a></span> Kurbán
bég fegyveres csoportja, hosszan tekergő, csillogó sorban; ott
lovagoltak, ott csörtettek el nem messze a palota alatt, meg lehete
őket számlálni s hozzávetni, hány marad még fenn a várban. Minden
két leányra egy török harczos. Az meghalt!</p>
<p>Alig fújta el a szél az eltávozó bég csapatja után a port,
nyiltak a vasajtók a palota folyosóján s belépett a közterembe az
eunuch. Épen, a hogy a penészvirág előre elmondá.</p>
<p>Odalépett a halotthoz, megtapintá kezeit: érezé, hogy hidegek;
mit nézhet egy eunuch egy nő arczán; egy nőén, a ki már halva van?
Milyen szép fehér, átlátszó! Lassan odahajolt fölé, hogy a halvány,
átlátszó arczot megcsókolja.</p>
<p>Abban a pillanatban félrekapta fejét a halott a csók elől s két
karjával átszorítá az eunuch nyakát.</p>
<p>Az eunuch rémülten ordítá el magát s ki akarta fejét rántani ez
iszonyú ölelésből, de lehetetlen volt az; mint két szívós hársfaág,
úgy volt nyaka körül összefonva a penészvirág két karja s míg a
nagy, idomtalan ember ott küzdött vergődve a halottal, azalatt
annak társnéi rárohantak s kezeit hátrafacsarva, derekukról
leoldott öveikkel erősen hátrakötözték, s mikor jól meg volt kötve,
akkor betömték száját, előkeresték övéből a kulcsokat s magát
belökték egy sötét fülkezúgba.</p>
<p>A penészvirág egyenesen állt halotti köntösében a ravatalon.</p>
<p>– Vegyetek vállaitokra, mondá társnéinak, mert lábaimnak fáj
érni a földhöz. Égben jártam.</p>
<p>Azok vállaikra emelék őt s vitték maguk előtt, a hová
parancsolá.</p>
<p>Egy hosszú földalatti folyosó vezetett fel a palotából a várba;
azon keresztül fáklyafény mellett nesztelenül feljutottak a
menyasszonyok Kurbán bég fegyverszobájába, a hogy ezt a penészvirág
eleve megmondá, pedig sohasem látta azt a helyet. <span class=
"pagenum"><a name="Page_106" id="Page_106">-106-</a></span></p>
<p>És a mint a fegyvereket érinték a leányok kezei, mindegyik
elfeledé azt, hogy nő és azt hitte magáról, hogy férfi.</p>
<p>A penészvirág egy nehéz pallost adatott magának s apró kis
kezében úgy villogott az, mintha lenge legyező volna; pedig az
nagyon hűs szelet hajt.</p>
<p>A kit a leányok közül még néha-néha meglepett a futó félelem, ha
fölnézett az ő arczára, egyszerre bátor lett újra s kigyógyúlt
rettegéséből.</p>
<p>A penészvirág ekkor szétosztá fegyveres társnéit, kik menjenek
az őrszobába? kik a kaputanyához? hányan az istállók felé? és az
ágyúkhoz a bástyákon. Egy a jelszó: «halál a férfira»!</p>
<p>Egyszerre zendült meg a sivalkodás a vár minden tornáczán, a
kapu előtt, a bástyákon, a meglepett török katonák alig kaphattak
fegyvereikhez, midőn e «szép furiák» vérszomjú dühe torkukra verte
a vasat. Folyt a vér minden szögletben; nem volt irgalom senkinek:
ah, a nők kegyetlenek; s mikor már nem volt ellentállás sehol,
mikor a várőrök rémülten hányták el fegyvereiket s bujtak, ki merre
tudott, akkor neki indultak a kutatásnak, felkerestek minden zugot,
előhúzták őket rejtekeikből, a kandallókból, csatornákból,
kerevetek közül; nem beszéltek velük semmit, levágták irgalom
nélkül, a míg csak mind együtt nem volt. Ah, a nők kegyetlenek.</p>
<p>És mikor már mind együtt voltak az udvaron halomba hányva, akkor
újra rájok rohantak; egyenkint széttépték őket; le a fejet, le a
kezet és a lábat, míg valamennyi darabokra nem volt aprítva! Lesz
dolga velük az Izrafil angyalnak, a trombitaszó napján, ha össze
akarja rakni csontjaikat, melyik hová tartozott! Ah, a nők
kegyetlenek.</p>
<p>Azt tartják, hogy ha a kalitkában nevelt oroszlánnak
születésétől fogva mindig csupán tejes ételt adnak, attól úgy
megszelidül, hogy játszani lehet vele, mint a kis kutyával. – De ha
egyszer meg találja látni a vért, ha megkóstolja, <span class=
"pagenum"><a name="Page_107" id="Page_107">-107-</a></span> akkor
aztán ismét csak olyan oroszlán lesz, mint az apja volt.</p>
<p>Déznavár vidékének lakói régóta nem kóstolták meg ezt az
oroszlánébresztő nedvet. Békesség volt az országban, a hogy szokták
mondani olyankor, a mikor az ellenség tökéletesen erőt vett egy
népen.</p>
<p>A borosi férfiak sem verekedtek már régóta sem pogánynyal, sem
szomszéddal. A szomszéd kerülte, a pogány kimélte őket.</p>
<p>Kurbán bég mégis megkisérté az alvó oroszlán szakállát
megrángatni.</p>
<p>Jól kiszámított időben, mikor a násznép benn volt a templomban,
körülfogta azt fegyvereseivel s maga tizenkét szarácsival
belovagolt a templomba. No persze, rá nézve nem volt az
templom.</p>
<p>Az oltár előtt épen végezték a felek az esküvést, midőn a
lópatkók robaja megzavarta csendes ünnepélyüket.</p>
<p>A borosi férfiak mind, kivétel nélkül öles termetű emberek,
olyan izmokkal, a mik a medvével versenyeznek erőben.</p>
<p>És ez óriások gyülekezete útat nyitott Kurbán bég lovai előtt, s
mikor az kardjával inte nekik, zúgva bár, de szemlesütve
eltakarodának az oltár mellől: ott hagyták a vőlegényt és a
menyasszonyt egyedül.</p>
<p>A vőlegény még tartotta kezében menyasszonya kezét, de ő is
elereszté azt, mihelyt a bég parancsolá, félt, hogy el találják
vágni.</p>
<p>A menyasszony könyörögve fordult a férfiakhoz, hogy ne hagyják
elraboltatni; azután a szent képekhez. Mind nem használt. A férfiak
olyan némák voltak, mintha ők is csak a falra volnának festve, mint
azok a képek s azok a képek oly erőtlenek, mintha ők is a déznai
bég alatt növekedtek volna. Elhátrált a menyasszony mellől apa,
násznagy, vőfély és vőlegény, egyedűl állt az oltár előtt.</p>
<p>Úgy hítták, hogy Blanda; a férj neve volt Batru, magyar Bátorból
idomitva azzá. <span class="pagenum"><a name="Page_108" id=
"Page_108">-108-</a></span></p>
<p>Mikor látta a menyasszony, hogy senki sem segít rajta, mikor
Kurbán bég szarácsija már lehajolt lováról, hogy karcsú derekát
átölelve, magához a nyeregbe emelje, akkor a leány kétségbeestében
kirántá piros csizmája mellé dugott ezüstnyelű kését s volt ereje
azt szívébe döfni s volt ereje azt újra kirántani, hogy a vér
szertefecskendett a bámulók szemei közé.</p>
<p>«Még sem leszek török rabja!»</p>
<p>Abban a pillanatban ki volt cserélve minden ember lelke.</p>
<p>A legelső vér látása fölébreszté az oroszlánt, az óriások
csoportja puszta kézzel rohanta meg a bég lovasait, s a míg azok a
szűk téren az ajtóig elvergődtek, hetet lerántott lováról közülök.
Azok gyorsan jutottak a paradicsomba.</p>
<p>A bég künn levő csapatjaihoz érve, parancsolá, hogy gyújtsák fel
az engedetlen falut s minden élő lakóját hányják kardélre; hanem a
mint néhány percz mulva meglátta, hogy a borosi férfiak mint esnek
neki a deszkakerítéseknek, a másfélöles bükkfa-pántokat tépve le
kézbevalónak, elhivé, hogy ilyen emberek ellenében rongy fegyver a
szablya s jónak látta kereket oldani.</p>
<p>Az ellenség hátára pedig csodadolgok vannak irva; a mint azt
meglátja valaki, a ki soha sem volt is még csatában, rögtön
megtanulta az egész hadi tudományt; azért a harczban nem jó azt
mutogatni.</p>
<p>Köszönhette Kurbán bég lova négy lábának, hogy Boroson ott nem
marasztották a nászlakomára. Fogcsikorgatva mérte végig az
országútat s számolá magában, hogy még ma, még a jövő órában vissza
fog jőni Déznáról, kerekes ágyúkkal s porrá löveti a lázadók
cserépfészkét s beveti a helyét hamuval.</p>
<p>Azok pedig, bárha gyalog voltak, előbb a vár aljáig megüldözék s
minthogy ágyújok és mordályuk nem volt, kövekkel hajigáltak utána.
Megállj piszoknép! megállj ugató kutyahad! dörmögé Kurbán bég,
gyere csak ágyúim <span class="pagenum"><a name="Page_109" id=
"Page_109">-109-</a></span> ügyébe, gyere csak kapuim alá, majd
megtudod, hogy milyen a vas sülve?</p>
<p>A piszok nép azonban nem törődött a tátongó ágyúk torkával,
hanem csak rohant utána, fustélylyal és köveket hajigáló puszta
kézzel; már ekkor azonban felszaporodott több, mint ezerre.</p>
<p>Kurbán bég, a mint a vár alá érve, feltekinte a bástyákra, nagy
csodálkozva látta, hogy ágyúi mellett a komparadsik turbános fejei
helyett, virágkoszorús asszonyos fejek bukkannak elő. Nem érté ezt
az átváltozást. A magyarázat azonban nem váratott magára, mert, a
mint a várhegy gerinczébe vágott hosszú útra bekanyarult lovas
dandárával, egyszerre két ágyú torkából olyan pusztító vas-zápor
fogadta, hogy ember, ló, csak úgy omlott rakásra körüle.</p>
<p>A menyasszonyok cső hegyéig tölték szegekkel, patkókkal az
ágyúkat, hogy jobban használjon s Isten csodájára egy sem repedt
széjjel.</p>
<p>– Oda vagyunk! ordítá Kurbán bég, visszafordulva Déznavár
kapujából s bár most még kevésbbé értette, hányadán van, annyit
megtudott, hogy ellenség van a várban s azzal vágtatott visszafelé
az útkanyarulaton, melynek, a míg végére jutott, folyvást üldözék a
déznavári hajadonok, ágyú- és puskagolyókkal. Nagyobb csúf sem
érhette volna, mint hogy leányok verték ki erős várából.</p>
<p>Hátulról jövő üldözői látva ezt a törökromlást, még nagyobb
vérszemre kaptak s útját állták; sokat levertek hadából; a bég
huszad magával érkezett meg a bihari hágón keresztül nagy
veszedelemmel a borosjenői basához, ki megértve embertől hallatlan
szerencsétlenségét, nagy tréfásan mondá neki: «no fiam, most már
elmehetsz magad Stambulba a száz leány helyett».</p>
<p>Természetesen csak a fejét értette alatta – rövidség okáért.</p>
<p>Pedig azután Hasszán basa sem sokáig fogatta össze Borosjenőn az
eleven legyeket; mert a mint a föld népe leégette Déznavárát,
kerüle a sor a többi urakra; a török <span class="pagenum"><a name=
"Page_110" id="Page_110">-110-</a></span> uraságnak vége lett itt
és amott; oda kellett hagyni a pompás fürdőket, az engedelmes
rabnépet; a törökseregek, a melyek két századig mindig előbbre,
előbbre jöttek, elkezdtek ismét vissza, visszafelé menni. – Még
most is mennek.</p>
<p>Az elhagyott várak romjaira az ő bukásuk emléke van felirva.</p>
<hr class="tb" />
<p>Midőn a Megváltót kérdezék tanítványai: vajjon e vakonszülött
azért bűnhödik-e, mert maga vétkezett, avagy szülői bűneért? felele
nekik a Mester: «sem a maga, sem a más vétkeért, hanem azért
szereztetett ez, hogy az Isten neve dicsőíttessék».</p>
<p>Miért szenved csapást csapásra a szomszéd országok beteg embere?
mostani, vagy elmúlt vétségeért-e?</p>
<p>Azért, hogy az Úr neve dicsőíttessék s tanulják meg a nyitott
könyvből emberek és nemzetek, hogy a ki vért vet, döghalált
arat…</p>
<hr class="chap" />
<p><span class="pagenum"><a name="Page_111" id=
"Page_111">-111-</a></span></p>
<h2>A DRÁGAKÖVEK.</h2>
<h3>I. ABU-SHIRZAD-EDDIN.</h3>
<p>Budán, a császárfürdőhöz közel, fenn a hegytetőn, van egy régi
török mecset, egy pusztulásnak vált ódon kis kápolnaszerű épület,
melynek belsejébe vasrostélyon keresztül beláthatni. Benn egy török
dervis hamvai nyugszanak, ki akkor élt itt, mikor Buda tornyain még
a félhold ragyogott, s azalatt halt meg, és itt temetteték el az
idegen földben.</p>
<p>Az ozman hatalom azóta mindig hátrább szorult, most alig áll még
legszegletében Európának s hajdani hirének, s az itt-ott elmaradozó
hősök és szentek sírjai mutatják még egykori hatalma kiterjedését,
mint tengerjárást az elhagyott kagylók.</p>
<p>De a nép nem feledé el a helyet, hol idegen földben egy-egy
szente nyugszik. Évről-évre megjelennek az ájtatos zarándokok távol
napkeletről, eljönnek imádkozni az elhagyott sírhoz, mely egykor
országuk határán belül esett, s most attól oly távol maradt.</p>
<p>A mecset őre egy vén ulema, neve Abu-Shirzad-Eddin, kit az élő
nemzedék közül senki fiatalabbnak nem ismert, mint minőnek most
látszik, csupán hozzávetőleg többnek kell lennie százötven
évesnél.</p>
<p>Nem rég egy kilenczven éves agg nő halt meg Budán, már az oly
vénnek ismerte őt gyermekkorában, mint halála évében.</p>
<p>Feje egészen kopasz, borotvának nincs rajta többé mit keresni,
de sürű szakálla csaknem övéig ér s fényes fekete, <span class=
"pagenum"><a name="Page_112" id="Page_112">-112-</a></span> mint a
kőszén, vallásos szokásnál fogva khenna- és indigópéppel festi azt
olyszínüre minden hetednapon.</p>
<p>Eredetét a hajdani magusoktól vette, e mystikus lényektől, kik
minden országban, minden égöv alatt megtarták rejtélyes hatalmukat;
országok dűltek, koronák hullottak, népek vesztek el, csak az ő
bűbájos lételök élt túl mindeneket, megirták a multat, olvasták a
csillagzatokból a jövendőt, meghosszabbíták az emberéletet rendes
határain túl kétszeresen, háromszorosan, bekisérték az élő-lelket a
halálon túli élet homályai közé; építének templomokat,
bálványemlékeket, mik még romjaikban is fenségesek; csodákat hoztak
elő a művészetekben; hajlékonynyá tevék az üveget, az ezüstöt
égszínüre, az aranyat rózsaszínüre változtatták; – leszálltak a
természet legmélyebb titkaiba s föl az istenség fenséges örök
rejtelmeibe, – csak az ő titkaikat nem fedezte föl senki. Még
betüiket sincs a ki ismerné; – találnak olykor köveket kalandos
utazók, tele írva ismeretlen, szokatlan vonalokkal, a világ minden
tudósai nem birják leolvasni, mi van oda irva? azt hiszik: a
holdból esett ide az a kő, vagy az özönvíz előtti időknek, vagy tán
messzebb az emberi-nem teremtése előtt élt őslakók korának rideg
maradványa.</p>
<p>A magnetismus előttök rég ismeretes erő volt. Évezredekkel
azelőtt, hogy egy újabb nemzedék lángeszű fia azt ismét föltalálta,
már ők be voltak avatva az isteni erő titkaiba, jósálmokat
mondatának elaltatott idegkórosokkal, betegeket gyógyítottak ujjaik
által, s kényszeríték a koporsóból kivett halottat a galvanismus
csoda hatalmával megmozdulni, fölnyitni tört, homályos szemeit, s
merev idegeit megrázkódtatni, s elkékült arczán megjelenni a
kárhozat kínvonaglásait.</p>
<p>E magnetikus erő fiuról-fiura szállt, az apa véréből átment a
csodás fluidum a gyermek ereibe, s hogy meg ne gyengüljön annak
ereje, a mágusnak csak osztályából való nőt volt szabad ismerni,
úgy hogy később, midőn az előre haladt idők szelleme meggyéríté
azoknak számát s a kevés <span class="pagenum"><a name="Page_113"
id="Page_113">-113-</a></span> fenmaradottat szétszórta a világ
minden részeibe, némelyik már túl volt élete századik évén, midőn
megnősült s azután lettek gyermekei.</p>
<p>A testi és lelki mértékletesség mesés hosszúságra nyujtja a
rejtélyes lények életkorát; a budai vén ulema, ez élő maradványa
azon mythologiai kornak, melynek patriarchái közt az irás
szavaiként hétszáz évig élt egy, már maga is a második századot
éli. Napjai hallgató merengésben, a természet titkainak és az apák
hagyományainak vizsgálatában, éjei világlátó álmodozásban telnek;
eledele kenyér és víz, ruházata avatag fehér szőrpalást, mely
testét körülburkolja.</p>
<p>Ritkán jár emberek közé, de ha valakit kiváncsiság, vagy
tanácskérés hozzá vezet, ajtaját mindig nyitva találja.
Abu-Shirzad-Eddin nem zárkozik el senki elől, nem fél senkitől, nem
örül senkinek és nem boszankodik senkire.</p>
<p class="center">* * *</p>
<p>Egy ifjú barátom, ki sok regényes viszontagság után, most egy
félreeső egyszerű faluban, mint közönséges földmívelő éli egyhangú
napjait, elfeledve a világtól s tán épen azért boldogan, – egy
történetet beszélt el nekem Abu-Shirzad-Eddinről, és azokról, kik
vele összeköttetésben vannak. A dolog ő vele magával történt. Saját
szavait fogom idézni, úgy a mint azokra emlékszem…</p>
<p>. . . . . . . .</p>
<p>1845-ben Berlinben jártam tanári előkészületek végett.</p>
<p>Ott az akademiákon valami rosicrucianus sectával ismerkedtem
meg, kik nyilt tanaikban «szabadkőmüvesek»-nek vallották magukat,
titokban azonban a természet legmélyebb titkaival: theosophiával,
rhabdomantiával, alchymiával, mesmerismussal, necromantiával stb.
foglalkoztak.</p>
<p>Akkori túlfeszített kedélyemet rendkívül magukhoz ragadták e
csodás rejtelmes tanok, úgy, hogy rövid idő alatt egyike lettem
leghívebb, legszorgalmasabb proselytáiknak. <span class=
"pagenum"><a name="Page_114" id="Page_114">-114-</a></span></p>
<p>Volt különösen egy közöttük, valami Rauber von Thalberg nevű,
kit röviden csak Raubergnek szoktak nevezni, ki az egylet
legtekintélyesebb tagjának tartatott.</p>
<p>Ez a rhabdomantiát meglehetős sikerrel űzte, bűvös vesszejével
rejtett érczbányákat s ásványos forrásokat fedezett fel, egyszer
magam is tanuja valék, midőn a vízirányosan fektetett mogyoróvessző
egy helyen elkezdett minden látható külbefolyás nélkül magától
reszketni, – azon a helyen egy gazdag ezüst bánya-érre
találtak.</p>
<p>Később a vessző helyett fonálra akasztott kénesvassal tett
próbát; mondják, hogy azzal is többször sikerült neki; az ottani
tudósok egész könyveket irtak mellette és ellene.</p>
<p>Ez az ember különösen látszott engemet szeretni, azon erős
hitért, melylyel transscendentalis tanaik iránt viseltetém; több
apró titkokkal ismertetett meg, megajándékozott a rosicruciánusok
titkos rendjelével, melyről azok minden földön egymásra ismernek:
négy rózsa keresztbe állítva, közepette e betük: R ✝ C.</p>
<p>– Ez annak symboluma, – úgy mondá, – hogy Krisztus vére a
keresztfán rózsaszínüvé változott.</p>
<p>Megmagyarázta a titkos irás betüit, azokat a rejtelmes
vonalokat, mik Lapphonban négyszögű köveken találtatnak ember nem
lakta hideg sivatagokban, megholt nemzedékek legféltőbb titkai, a
tudósok ezeket «rúnák»-nak (Runen) nevezik, s alig ismerik
nehánynak értelmét. Ezen betükkel nem sorba, hanem alulról felfelé
szokás irni.</p>
<p>– Csupán egy ember van, – mondá egykor Rauberg, – ki mindezen
betük titkos értelmét ismeri, egy vén mágus, ki e titkot örökségül
kapta, s csak örökségül fogja ismét halála után a legközelebbi
tanítványának hagyni, de a ki daczára annak, hogy több másfélszáz
évesnél, alkalmasint mindnyájunkat túl fog élni.</p>
<p>… A tanszak bevégeztével vissza kelle térnem Magyarhonba. Bucsút
vevék berlini ismerőseimtől, többek közt Raubergtől is. Kérdé
tőlem, hogy hová fogok utazni? Mondám neki, hogy Budára.
<span class="pagenum"><a name="Page_115" id=
"Page_115">-115-</a></span></p>
<p>E szóra különös öröm derült fel a theosophista arczán.</p>
<p>– E városban lakik, – ugy mondá, – azon nevezetes bűvész, kit
már többször említettem, a mágusok utóda, Abu-Shirzad-Eddin, a
rúnák titkainak örököse.</p>
<p>Csodálkozva mondám neki, hogy én, bár régóta lakom Budapesten, e
szerinte nagyhirű embernek most hallom először hirét.</p>
<p>– Nem csinál nagy zajt maga körül, de annál ismeretesebb a
beavatottak előtt; sectáink szoros összeköttetésben vannak
egymással, ő mi előttünk Mobed (mester) Adamas név alatt ismeretes,
míg az én nevemet Herbad (tanítvány) Athanielnek szokás előtte
említeni.</p>
<p>Kértem Rauberget, hogy ismertessen meg ez emberrel.</p>
<p>– Az nem nehéz, – felelé, leirva az utczát, melyben lakik, –
ajtajára e betük vannak irva: D… O… C… A köznép ezt a szót véli
belőle leolvasni: hogy «Doctor», pedig ez azt a három betüt
jelenti, melyet a hold alkot felváltva az égen; D mikor újul, O,
mikor megtelik, s C, mikor elfogy. E symbolumok jelentése talányul
van feladva azon tanítványoknak, kik a giawrok osztályából akarnak
felvétetni. Ha tehát meg akarsz ismerkedni ez emberrel, keresd fel,
mondd el neki, hogy kitaláltad symbolumai értelmét. A három betű
ezt jelenti: Deus… Omnipotens… Creator… Ő mutatni fogja ujja
mozgatásával, hogy nem jól találtad ki a jeleket, de erről rád
ismerend, hogy a rosicruciánus sectához tartozol, kik ezen értelmet
adtuk amaz égre irt runáknak. Ő szerinte annak más bűbájos
jelentősége van. Azontúl szivesen látand mindenkor; ha szükséged
lesz rá, segítend rajtad, meggyógyít minden betegségből, ha kell,
még a szerelemből is, de tanítani nem fog semmire, csodákat tesz
kedvedért, de azokat meg nem magyarázza.</p>
<p>. . . . . . . .</p>
<p>Haza érkezve, legelső gondom volt a mágust fölkeresni, – rövid
kutatás után rá akadtam a házra, melynek ajtajára a három rejtélyes
betű volt felirva, s a legelső <span class="pagenum"><a name=
"Page_116" id="Page_116">-116-</a></span> bűvészet, mit velem a
mágus elkövetett, az lőn, hogy azontúl nem birtam tőle megválni.
Egyikében a mellette való lakoknak fogadtam magamnak szállást,
lemondtam a professori cathedráról, melyre meg voltam híva, s
éjeket, napokat tölték a mysteriosus lény közelében, ki, ha csuda
nem lett volna is előttem, mint másfélszázados tapasztalás és
tudomány birtokosa, mindenesetre imponáló tekintély leendett.</p>
<p>Mikor a magyar kormány hadsereget kezde toborzani, én is
honvédnek állottam; mielőtt a legelső csatába indulánk, elmentem
Adamas mesterhez, kit a bölcsek nyelvén Abu-Shirzad-Eddinnek
neveznek, mert ott még a nevet is érdem után osztják. Közhonvéd
ruha volt akkor rajtam, de képzetemben már tábornoki öltönyt láttam
magamon, érdemrendekkel diszítetten.</p>
<p>Talán meglátta arczomon gondolataimat, mert e szavakkal
fogadott: «a mire gondoltál most, teljesülni fog, de neked nem
használand semmit».</p>
<p>Elbucsúzásom előtt egy abraxas követ adott kezembe.</p>
<p>Ez egy nagy fekete achat, piros carniol erekkel tarkázva, melyre
mindennemű állat és emberi tagok voltak kifaragva, a legcsodásabb
összerakással.</p>
<p>Az abraxasnak ez a symbolikus értelme van a bűvész előtt:</p>
<p>Hét aeon van, miknek fogalma a megmérhetlenség, időben, térben
és hatalomban.</p>
<p>E hét aeon segélyével teremté Isten a világot.</p>
<p>A héber traditio hét napnak nevezi az aeonokat, mik alatt
Jehova, Adonai Zebaoth, a kimondhatatlan nevű Isten a világot
alkotá, a hatodikon teremté az embert, a hetediken megnyugovék. A
zend mythologia hozzá teszi: a hetediken teremté Meithras az ember
fölötti lényeket, azon erőket, mik a természet királya fölött
állanak, indulatokat, szenvedélyeket, szerencsét és halált.</p>
<p>E hét aeon szétoszlik hétszázhetven angyalra, és e hétszázhetven
angyal neve «abraxas». <span class="pagenum"><a name="Page_117" id=
"Page_117">-117-</a></span></p>
<p>Az abraxas kőre faragott alakok mindegyike egy aeont képvisel, s
azoknak egyessége az abraxasbálvány, mely úr minden teremtett
dolgok fölött, s melynek szolgája tűz, víz, elemek és az ember, s
mi az ember után és az ember fölé teremteték, szolgál neki az
indulat, szenvedély, szerencse és halál.</p>
<p>Ez a traditio az abraxas kőről.</p>
<p>Akkori exaltált kedélyem mellett én mindezt komolyan hittem.</p>
<p>Midőn a mágus a bűbálványnyal megajándékozott, azt mondá:</p>
<p>– Saját sorsod ellen mindenkor megőriz, – de az idegen fatum
ellen nincs hatalma.</p>
<p>Akkor nem értém szavai értelmét, később rájöttem, hogy igaza
volt.</p>
<p>A had folytán szüntelen magammal viselém a mágus ajándékát,
jártam vészek, viharok között, soha sem ártott semmi, álltam
golyózápor között, soha sem talált egy is, háromszor elfogyott a
zászlóalj, melynek zászlója alá esküvém, mikor harmadszor
kiegészíték, én már akkor parancsnoka voltam.</p>
<p>– Milyen nagy szerencséje van! – mondák társaim irigykedve. Nem
gyaníták a mit én hittem: hogy a szerencsét hatalmamban van
kényszeríteni, hogy a halál nekem szegődött szolgám.</p>
<p>Ilyen eset gyakran fordul elő a katonák életében. Egy-egy ember
tíz csatát kiáll bátran, győzelmesen, a legnagyobb veszélynek
homlokegyenest nekimegy, szeme közé nevet a halálnak, s visszajő
baj nélkül; a másik remegve áll ki, reszket, ha a meghalásra
gondol, s a legelső golyó, melyet kilőnek, őt találja.</p>
<p>Mintha a halál kerülné azt, a ki őt megveti s csak azokat
keresné, a kik tisztelettel viseltetnek iránta.</p>
<p>Még egy holdforgás, még egy csatakör, és én ezredes lettem.</p>
<p>A jövő hónapban már tábornoknak hittem magamat. <span class=
"pagenum"><a name="Page_118" id="Page_118">-118-</a></span></p>
<p>Abban a hónapban lerakta a sereg a fegyvert.</p>
<p>Igaza volt az ulemának: az abraxaskő csak saját sorsom ellen
védett, az idegen fátumot nem volt ereje elfordítani.</p>
<p>Sok bolyongás után eljutottam Komáromig. Utitársaimat, kik velem
együtt indultak, mind érte valami baj, csak engem semmi.
Bemenekültem a várba. Két hét mulva az is capitulált, én mint az
őrséghez tartozó tiszt, szabadon bocsáttatám.</p>
<p>Igaza volt az ulemának: a mit gondoltam, beteljesült, de nekem
nem használt semmit.</p>
<p>Egy éve volt, hogy utoljára láttam. Budára visszaérkezve, első
gondom volt őt ujra felkeresni.</p>
<p>Ott állt előttem ismét örök nyugalmu képével, úgy tekinte rám,
mint az alchymista valamely bevégzett experimentumára.</p>
<p>Elmondám neki, hogy ki akarok menni Törökországba, utasítson
ottani ismerőseihez.</p>
<p>– Te elégedetlen vagy a nappal itt, ott is ugyanaz süt; – szólt
a bölcs.</p>
<p>– De nem ugyanazon földre! – viszonzám.</p>
<p>– A föld jó mindenütt, ád kenyeret, ád sírt akárhol…</p>
<p>– De nem dicsőséget!… Miért maradjak itt?</p>
<p>– Szánts, vess, végy nőt, szerezz pénzt, nevelj gyermekeket.</p>
<p>– Egyre sem való vagyok többé. Lelkem nem hagy nyugodnom, sokkal
magasabban álltam, mint hogy azt valaha el tudnám feledni; vágyakat
érzek magamban, emésztő, álomrabló vágyakat, határozatlan,
születetlen, vajudó eszméket, mik az őrültséghez hasonlatosak,
szeretnék gazdag lenni, roppant kincsekkel birni, úr lenni, a minő
még nincsen, vagy nagy hatalmas hadvezér, kiről egy-egy földrész
remegve beszéljen, bűvész, emberfölötti lények fejedelme, vagy
akármi, akármi, akármi! csak közönséges mindennapi ember nem, még
boldog ember sem.</p>
<p>Abu-Shirzad-Eddin, a mióta ifjusága elmult, soha sem
<span class="pagenum"><a name="Page_119" id=
"Page_119">-119-</a></span> nevetett, és az nagy régen volt. – Én
láttam őt mosolyogni. – Mint a polusi nap sápadt, hideg fénye,
vonult végig emberfölötti komolyságú arczán valami elmuló indulat
változata, azután palástjába burkolózva, ujját szájára téve,
néhányszor végiglépdelé szobáját, majd hozzám lépett, édes nyugodt
tekintetével sokáig nézett rám, oly nehéznek, oly nyomasztónak
érzém magamon e bűbájos tekintetet, de nem birtam azt
kikerülni.</p>
<p>– Legyen neked a te kivánságod szerint, – monda hosszú,
vizsgáló, mágneses iszonyattal eltöltő tekintete után. – Eredj
Törökországba. Túl a Pontuson van egy tartomány, hajdan
Nikomediának nevezték, később e névből lett Iz-Nikmid, még mikor én
gyermek voltam, úgy hítták, most meg csak Izmidnek nevezik.</p>
<p>Nyolcz hegyből áll e kis tartomány kiterjedése, mik közül a
legszélső a tengerbe nyúlik. Mind a nyolcz hegy erdőkkel van fedve,
sötét fenyvesekkel, mikben itt-ott fehér oltárkövek vannak
elszórva, körülnőve vad erdei venyigéktől; ezek voltak a parsok
legelső istenének oltárai, kinek neve volt Meithras, mielőtt Ormuzd
és Ariman megoszták egymás közt a világot.</p>
<p>De nem ezen kövekről akarok neked beszélni.</p>
<p>A középső hegy ormára felállva, hat csiflikat (falu) látandsz
magad előtt fehérleni az erdők között, s a falvakon túl egy
homokos, itt-ott pálmákkal benőtt pusztát, az a Darszán puszta, e
puszta szélében áll Armazar város.</p>
<p>E városba bemégy s ha találkozol koldussal, vagy bayadérrel,
tudakozni fogod tőle Ismael-Asmai lakását, az egyetlen, a
legnagyobb költőét.</p>
<p>Mert csak a koldusok és az utczai tánczosnők ismerik és
látogatják őtet.</p>
<p>Három napot nála töltesz, három napig kérdezni sem fogja: miért
jöttél? még neved után sem fog tudakozódni, harmad napra kezébe
adod e maaneet (egy átlátszó hólyag, virágmagvakkal, színes
kövekkel és bogarakkal tele) s nevemet említed mellette.
<span class="pagenum"><a name="Page_120" id=
"Page_120">-120-</a></span></p>
<p>Azontúl szólanod sem kell többet, tudni fogja, hogy mit
akarsz.</p>
<p>Este, mikor a muezzim éneke elhangzott, az utolsó mosdás után el
fog vezetni a városon kivül, hol messzünnen egy sötétlő fenyőerdő
látszik meg a hegyoldalban.</p>
<p>Azon erdő neve: Madzsar Dág – Magyar erdő.</p>
<p>A környék lakói már nem emlékeznek rá, hogy miért nevezik ez
erdőt így?</p>
<p>Az erdő mélyéből egy mecset félholdas minaretje látszik elő, a
népség frenk dzsaminak nevezi e helyet, mi annyit tesz: «idegen
templom».</p>
<p>E templom egyik rejtekében lakik Abkadilla-Almahal.</p>
<p>Ez a mágusok vénje, ki mindnyájunkat látott gyermekül
felserdülni, ki a kerek föld minden országait látásból ismeri s
beszél minden élő és nem élő népek nyelvén.</p>
<p>Abkadilla-Almahalnak eme másik maaneemet fogod előmutatni,
nevemet említed, és ő tudni fogja, mit kivánsz.</p>
<p>Napfelköltekor elvezetend a fenyves mélyibe, ott egy
rejtekhelyen, melyet csak az avatottak ismernek, egy halom
drágaköveket fog neked mutatni.</p>
<p>– Drágaköveket? – kérdém fojtott lélekzettel.</p>
<p>– Egykor királyok viselték e köveket, világhódítók,
országreszkettetők, most a mágusok vénje őrzi azokat elrejtve
emberek szemei elöl. Neked meg fogja azokat mutatni és rád
bizandja, hogy válaszsz közülök.</p>
<p>– És valóban nagybecsű kövek azok? – kérdém, elkábult
képzetemben alig érve utól a mágus igéreteit.</p>
<p>– A mivel a dicsőség, a hír jutalmazva volt. A mit a nagyok, a
világhódítók fáradsággal szereztek maguknak, – a mikért királyok
cserélték be a koronáikat; – e kövek azok.</p>
<p>– S enyim leend, a melyiket választom?</p>
<p>– Ha kelleni fog.</p>
<p>– Fogja-e azt engedni a mágus?</p>
<p>– Neki nincs szüksége rá. Azonban el ne felejtsd: <span class=
"pagenum"><a name="Page_121" id="Page_121">-121-</a></span> hogy e
kövekkel csak azokat jutalmazza a sors, kik a nagyravágyáson kívül
szivökből minden indulatot kizárnak, kiknek agyában boldogság,
szerelem, honvágy s az emberi lélek egyéb gyarló kivánsága meg nem
fogamzott soha, – egyedül a dicsőség, e fénylő, de nem melegítő
csillag; kiknek szemébe köny nem jön soha, sem öröm, sem fájdalom
könye.</p>
<p>. . . . . . . .</p>
<p>Másnap útban voltam Törökország felé.</p>
<h3>II. ISMAEL ASMAI.</h3>
<p>Három hete volt már, hogy elhagytam Magyarhont, a harmadikban
megláttam Iz-Nikmid hegyeit.</p>
<p>Ugy jöttem ide, a hogy a mágus kivánta, szememben köny nélkül,
szivemben boldogság, szerelem, honvágy nélkül, pedig oly régen
elhagytam magam után ősi tűzhelyem, eljegyzett mátkámat s egyetlen
hazámat; nem érzék semmit, csak a nagyravágyást.</p>
<p>Előttem volt a rejtelmes föld, jártam az erdőkben, hol a legelső
Istent imádták, kinek neve volt Meithras, a legmagasabb hegytetőről
meglátszott a hat fehér falu, túl rajtok a sárguló puszta s a
puszta szélében a kisded város – Armazár.</p>
<p>Mint valami árnyékos liget, sötétzöld cyprus s hamvas
olajfákból, mik közül itt-ott mecsetek ragyogó kúpjai s fehér,
nyulánk, oszlop-alaku minarettek látszanak elő, tünt fel messziről
a mozlem város; – a hozzá vezető úton megrakott tevék ügettek
csengettyűs fővel, távolabb a Pontus kék hullámtükre fogta el a
láthatárt, itt-ott egy-egy fehér vitorla tünt fel rajta, mint
szárnyra kelt halászmadár, a távolság miatt alig észrevehető
mozgással.</p>
<p>És alattam a meleg éghajlati fenyőerdők, miknek egyikét
Madzsardágnak nevezik, senki sem emlékszik rá, hogy miért? úgy
szerettem volna tudni, megsejteni, megérezni, melyik az a
rengetegben? <span class="pagenum"><a name="Page_122" id=
"Page_122">-122-</a></span></p>
<p>Estefelé bevergődtem Armazarba. Csinos kis város, több örmény
lakik benne, mint mozlem, minden ház előtt szőlő, vagy
borostyánlugas, udvarán felfutó rózsabokrok és olajfák, a törökök
háza kívül tarka színekkel van festve, mik közül csak a zöld
hiányzik, a próféta szine, mely csak a templomok boltozatait
illeti. Az örmények házai egyszerübben feketére, vagy szürkére
mázolva.</p>
<p>Az alkonyat óráiban legnagyobb sürgés-forgás volt az utczákon.
Tevék, megrakva málhákkal, öszvérek, szamarak, vizhordók,
olajárusok, szemökig beburkolt török nők, örmény és zsidó hölgyek,
ordító és tánczoló koldusok, dervisek, éneklő almék, falkánként
száguldozó gazdátlan ebek tolongtak alá s fel, mik közt néhol egy
pár poroszló tört utat ütlegekkel egy-egy palankinban hordozott
tisztviselő számára.</p>
<p>Egyikében a legkeskenyebb utczáknak egy csoport koldust
pillanték meg, kiknek isteni tiszteletök, vagy tán alamizsnakérésök
abból állott: hogy szétterjesztett kezekkel sebesen forogtak magok
körül, mint szoktuk gyermekkorunkban, hogy aztán forogni lássuk
magunk körül a világot.</p>
<p>E különös tánczczal egészen elfogták a keskeny utczát, az azon
menők egy-egy aspert, vagy pahrast vetettek oda nekik, ha menekülni
akartak; középett egy vén vakonszületett tánczolt, az előtt épen
meg is kellett magát mindenkinek hajtani, a vakokat keleten
szenteknek tartják.</p>
<p>Elvártam míg tánczuknak vége lesz, hanem azután meg a földre
guggolva, valami éneket kezdtek, valami hármoniátlan bántó
dudolást, s mikor azt elvégezték, ismét felugráltak keringeni, és
forogtak, keringtek, míg újra ki nem fáradtak bele.</p>
<p>Végre bátorságot vevék magamnak egyikét a köztiszteletben álló
férfiaknak megszólítani.</p>
<p>Kiszemeltem magamnak a legrongyosabbat, s egész alázattal
meghajtva magamat előtte, egy piasztert tevék le ruhájára, s igen
szerényen felszólítám: hogy <span class="pagenum"><a name=
"Page_123" id="Page_123">-123-</a></span> ha érkezése leend,
utasítson el engem Ismael Asmai lakására.</p>
<p>A koldus elvevé a piasztert s miután elvevé, végignézett rajtam
megvetőleg s oly büszke tekintettel, melynek párjára nem emlékszem,
kiálta rám: «Allah szenim gyaur! verjen meg Allah! te hitetlen!» s
azzal homokot hinte ruhájának azon helyére, melyet piaszterem
érintése befertőztetett.</p>
<p>A többi koldusok iszonyattal és bámulással néztek rám, a vakot
kivéve, a ki folyvást tánczolt.</p>
<p>– Nakib-ül Al Esraf! – mondák néhányan reszkető hangon az
általam felszólított koldusra mutatva.</p>
<p>Megértettem. Az a koldus a próféta családjából való, azokat
hívják Nakib-ül-nek, ezeknek kötelességük senkinek semmi
szolgálatot nem tenni, legkevésbbé egy gyaurnak, a népnek pedig
kötelessége őket tiszteletben és jó húsban tartani.</p>
<p>Szerencsémre a koldusok egyike, a ki nem volt ilyen nagy
családból való, meghallva a Nakib-ül-hez intézett felszólításomat,
egy másik piaszterért ajánlkozék engem Ismael Asmai lakásáig
elvezetni.</p>
<p>Utközben tudtomra adá a koldus, hogy az ő neve Müderris Alioglu,
hogy az ő ősapja egy idegen király vezére volt, de nevére nem
emlékezik sem a királynak, sem az ősapjának, valami baj miatt ide
jött a király és vezérei, de hogy honnan és miért? azt nem tudja
bizonyosan, itt aztán éltek egy darabig, azután meghaltak, de hogy
hol laktak és hol vannak eltemetve? azt nem tudja megmondani. Még
nem rég volt egy őseiről maradt pecsétes levele, valami idegen
nyelven írva, nem ért már semmit sem a kutyabőr, sem a pecsét,
valami jött-ment gyaur tudós megvette tavaly – nagy bolondul –
kilencz piaszterért…</p>
<p>Megborzadva néztem rajta végig: milyen koldussá lett testben és
lélekben! Ősapja királynak volt vezére, és ő már nevére sem
emlékszik többé… <span class="pagenum"><a name="Page_124" id=
"Page_124">-124-</a></span></p>
<p>Azután mentünk hallgatagon a szűk kanyargós utczákon majd fel,
majd alá, míg végre egy temetőhöz értünk.</p>
<p>Ott van a város közepén, régi temető már, a beültetett czyprusok
erdővé nőttek benne, a sírkövek lóher-alakú fejeikkel, jobbra-balra
dülöngve hevertek a magasra megnőtt fű között. Hihetőleg senki sem
emlékszik már azokra, a kiket hajdan ide eltemettek.</p>
<p>A temető szegletében, egészen a sírkövek szomszédságában volt
Ismael Asmai lakása építve. – Faház, mint a többi, kívül kékre,
pirosra és sárgára festve. Nagy, széles ablakai finom fa-rácscsal
bevonva, az eléje ültetett szőlőtő sűrű venyige-fonadékkal takarta
be az egész ház elejét, a szőlő-levelek itt-ott vérpirosra voltak
festve a késő őszi deres éjszakáktól, a legmagasban még csüngött
néhány érett rózsaszínű fürt, mikért resteltek oda felmászni.</p>
<p>A koldus kezéről az előtornáczban egy szerecsen szolga kezére
kerültem, de a kinél a feketeszínű állatok között nyilván láttam
emberiebb képű bivalyokat. Hihetőleg Asmai, poéta létére, nem
vehetett magának külömb csizmatisztítót. Sehogy sem tudtam attól a
gondolattól megmenekülni, hogy tán ez az ember tévedésből gazdája
csizmái helyett tulajdon képét találta kisuvikszolni.</p>
<p>Ez menten lehúzta lábamról a sarukat, s lábaimat egy medenczébe
egy párszor belemártva, szép sárga papucsokat húzott rájok s úgy
vezetett be ura szobájába.</p>
<p>Egy nyolczszegletű teremben fogadott el Asmai Ismael, mely csupa
ablakból látszott állani. A terem kiáltó színű arabeskekkel volt
kifestve, a padlózat szőnyegekkel beterítve.</p>
<p>Maga Asmai egy kecskeszőr párnán ült, előtte egy különös
faragványú asztalon, porczellán tálra halmozott gyümölcsök, füge,
ananász, szőlő és gránátalma, mellette egy hosszú nyaku ezüst
palaczk, meg egy igen lapos csésze, melyből sörbethet ivott,
lábainál füstölt az argyla, melyből rózsavizen keresztül szívta a
részegítő opiumillatot. <span class="pagenum"><a name="Page_125"
id="Page_125">-125-</a></span> Háta mögött három bayadere állt,
leleplezett arczczal, kettő nakarát, a harmadik mandolint tartott
kezében. Ez a harmadik volt köztük a legszebb.</p>
<p>Beléptemkor kivevé szájából a költő az argyla borostyánkő
csutoráját, melynek szára kigyózva vonult át a kék üvegű rózsavizes
kelyhen s a szokott phlegmatikus «saalem» után inte, hogy üljek le
egy vele átellenben levő hímzett párnára.</p>
<p>Alig szedtem magam alá lábaimat, midőn a szerecsen egy asztalt
helyzett elém, hasonlóul megrakva gyümölcscsel, sörbethkorsóval s
illatos perzsadohánynyal megtöltött argylával, számomra azonban nem
tett mákonyt bele.</p>
<p>Ez alatt időm volt kelet legnagyobb költőjét szemügyre
vehetni.</p>
<p>Fiatal embernek kellett még lennie, arczán még nem volt ráncz,
hanem annál fagyasztóbb volt rajta a merev halotti sápadtság, mit
az opium, az idegesség, a gyönyörök és a költői lélek egyesült
erővel idéztek föl reá; fekete szakálla, mely kereken fogta körül
arczát, még feltünőbbé tevé e sápadtságot, melyet semmi
indulat-változat, sem mosoly, sem gyönyör, sem a harag pírja el nem
riaszta onnan.</p>
<p>Egyik könyökét a vánkosra letett bársonyba kötött könyvre
nyugtatá. Nagy arany betükkel volt e könyv sarkára írva:</p>
<p>«Gulisztán» (Rózsakert). Sadinak, a Shiraszi költőnek örök
édességű versei azok, miket kelet költői egyedüli például
választának maguknak. Ezek arabul vannak irva, ama classikus
nyelvén a keleti litteraturának, mely százféle néven tudja nevezni
az «oroszlánt», s ezer nevet bir a «kard» számára.</p>
<p>Így feküdt hanyatt Ismael Asmai, könyökével a könyvre
támaszkodva. Szép metszésű fekete szemeivel mereven bámult maga
elé; mentül többször érinté szájához az opiumot, arcza annál
halaványabb lett, szemei annál <span class="pagenum"><a name=
"Page_126" id="Page_126">-126-</a></span> merőbb, fénytelenebb
kifejezést nyertek. Végre kihullott kezéből az argyla
borostyánköve, feje hátra hanyatlott karjára, az opium
gyönyörélvezetes álma utolérte. Oly borzasztó az ilyen álmodó
tekintete, minden izma reszket és szemei mereven ki vannak nyitva,
míg vonalmai a legédesebb kéj alatt látszanak remegni.</p>
<p>A mint a költő hátradőlt, egyike a bayadereknek előlépett,
könnyű légszerű lebbenéssel s nehányat szökellve, miközben selyem
öltönyei suhogtak, a nakara dobjára ütve, Asmainak egyik dalát
kezdte elénekelni.</p>
<p>A bayadere piros, telt arczu leány volt, buja termetének minden
hajlása kitűnt a vékony selyem kaftán alól, körmei rózsaszínüre
voltak festve s szemöldei megaranyozva.</p>
<p>A dal, melyet énekelt, Asmai egyik balladája, tárgya Zuleicha,
Putifár nejének szerelme a zsidó Jusseffhez, azzal a kis eltéréssel
a héber traditiótól: hogy itt József és Zuleicha boldog
szerelmesek, mindaddig, míg Zuleichát a szerelemféltés kínjai nem
kényszeríték ama jelenést előidézni a kezében maradt köpönyeggel,
mely mint az irás mondja, azon boldogtalan következést húzta maga
után, hogy József tömlöczbe záratott, de a honnan ismét kiszabadult
s Putifár holta után ő és Zuleicha ismét boldog szerelmesek lőnek,
mint ezt már az irás nem mondja.</p>
<p>A dal sok költészettel van kidolgozva, a szerelmet és
szerelemféltést tárgyazó helyek valódi inspiratióval és
szenvedélylyel vannak felfogva, kevésbbé emelkedettek azok, hol az
álomlátások jelenetei vannak.</p>
<p>Ez a kritikai phlegma csak későbben lepett meg a dal felől, azon
pillanatban alig birtam egyébről eszmélni, mint az előttem éneklő
és tánczoló bayaderről, kinek minden arczvonása, minden mozdulata
áthatva látszott lenni azon szenvedélytől, mit a költő a dalba
lehellt; a szenvedélyesebb rohamoknál vadul verte a feje fölé emelt
nakarát, a csengetyűk bele zengtek forró énekébe, szemei szikráztak
és piros arcza szinte megcsattant a rózsás hőségtől. <span class=
"pagenum"><a name="Page_127" id="Page_127">-127-</a></span></p>
<p>A költő arcza kéjtől látszott remegni az ének alatt, szemei
mozdulatlanok voltak és merevek.</p>
<p>Ének végeztével a felhevült Alme szédítő forgással tánczolva
maga körül, végre kifáradtan oda rogyott a költő lábaihoz,
megragadta annak viaszfehér kezét, s ajkaihoz szorítva, ott maradt
rajta csüngve; – a költő arcza reszketett, szemei a semmiségbe
bámultak.</p>
<p>Ekkor a másik bayadere lépett elő, fiatal halavány gyermek,
szende fordulással nehány kört vágva a szőnyegen, egy dalt kezde
elénekelni, csengő, szelid hangon; a dal egy boldog nő éneke, kit
férje bálványoz, benne Shirin a legszebb, a legjobb, a legboldogabb
nő és férje: Chosru király, vannak megörökítve.</p>
<p>Dalát végezve az Alme, ismét nehányat fordult lábujjhegyen, s
leült szeliden Ismael Asmai lábaihoz, annak másik kezét szorítva
ajkához.</p>
<p>Az most lecsukta szemeit s az opiumi kéj után a legmélyebb,
félhalott álomba merült el.</p>
<p>Ekkor lépett elő a harmadik Alme. Ég, minő alak volt ez!</p>
<p>Karcsú, lenge, ideges, – elhagyok minden hasonlítást, csufság
volna őt fűhöz-fához hasonlítani; még angyalt nem láttam, de ha
látni fogok, nem kivánom, hogy másforma legyen. Szemeivel megölt és
megelevenített, ihletett és kábított, ajkain, homlokán elveszett az
ember lelke.</p>
<p>S mikor kis finom kezeivel elkezdé a mandolin hurjait
megszólaltatni, s ajkait énekre nyitotta, az ember szivét érzé
tánczolni, a hangok mindegyike keresztül-kasul járta lelkét.</p>
<p>Asmai legszebb dalát éneklé az Alme, két csillag szerelmét
egymáshoz, a hajnal és az esthajnal-csillagét, kik egymást
szüntelen keresik s egymással soha sem jöhetnek össze.</p>
<p>A mi csak fokozat van indulatokban: gyöngédség, epedés,
andalgás, kéj s annak előérzete, szerelmi düh, kétségbeesés,
<span class="pagenum"><a name="Page_128" id=
"Page_128">-128-</a></span> s mind ez egy csillag mennyei
sphærájába fölemelve s egy túlvilági szépségű hölgy ajkairól
lezengve…</p>
<p>Megesküvém, hogy soha sem hallottam e dalnál szebbet
életemben.</p>
<p>Gyöngéden, enyészetesen, reszketve elhaló hangon végzé énekét a
bayadere, a másik két leány zokogott, én elragadtatva érzém
magamat, csak Asmai aludt az opiumtól mélyen.</p>
<p>Ha holt lett volna, tán fölébredett a dalra.</p>
<p>A bayadere kezéből kihullott a mandolin, karjait keblén
keresztbe veté, lesütött szempillái alatt a gyönyör könyei
ragyogtak, átszellemülten, alig érintve lábaival a földet, nehányat
fordult, úgy látszék, mintha a lég maga forgatná, repülő fátyola
glóriát alkotott feje körül, még egy fordulás, suhogó ruhája hozzám
talált érni, szemei találkoztak tekintetemmel, – hirtelen
elfordítám arczomat, hogy ne lássak rá többet, s azon perczben
lábaim elé érzém őt hullani s érzém megragadott kezemen a forró,
kisértő, megbolondító csókot.</p>
<p>E pillanatban eszembe jutottak Abu-Shirzad-Eddin utolsó szavai,
mikkel elbocsátott: «ki az igért köveket birni akarja, annak
szivében boldogság, szerelem, honvágy, az emberi lélek más gyarló
indulatai meg nem fogamzanak soha, egyedül a nagyravágyás, egyedül
a dicsőség, e fénylő, de nem melegítő csillag!»</p>
<p>Reszkető vonaglással húzám ki kezemet a bayaderéi közül, s odább
húztam magamat tőle, hogy ne érjek hozzá.</p>
<p>Reggelig ott feküdt a leány lábaimnál, egész éjjel zokogott, és
én egész éjjel nem birtam szememet lehúnyni, arcza és csábító
alakja mindig előttem lebegett, csak kezemet kelle kinyujtanom,
hogy őt keblemre vonjam, – és én meg sem csókoltam őt.</p>
<p>Reggel kisírt és lesütött szemekkel távozott el az Alme, a másik
kettő is elsuhant, nem sokára lehetett hallani az utczán dalaikat,
mindig távolabb, mindig elhalóbban. Asmai még akkor is aludt.
<span class="pagenum"><a name="Page_129" id=
"Page_129">-129-</a></span></p>
<p>Másnap ismét másik három bayadere jött hozzá látogatni, akkor
megtudtam azon viszonyt, mely a költőt e különös lényekhez köti. Ők
tulajdonkép finomított kiadása azon osztálynak, mely nálunk az
utczákon az ujságokat árulja. Asmai verseket készít, de azokat nem
adja el divatlap-szerkesztőknek, hanem rábízza e kellemes
némberekre, azok utczáról utczára éneklik a dalokat, a hallgatóktól
beszedik érte a fizetést, este elmennek a költőhöz a verseiért
kapott díjt vele megosztani, mi közben még más gyöngédebb
kegyosztalékban is részesítik s reggel ismét tovább viszik az új
dalt, gondoskodva egyúttal a költő életéről, örömeiről és
halhatatlanságáról.</p>
<p>Bizonyomra ott jobb dolga van a költőnek, mint minálunk.</p>
<p>. . . . . . . .</p>
<p>Harmadnap átadám Asmainak Abu-Shirzad-Eddin maaneejét, a küldő
nevét említve hozzá.</p>
<p>A költő homlokához érinté a küldeményt, tisztelete jeléül,
azután az átlátszó hólyagborítékon keresztül elkezdé annak
tartalmát figyelmesen vizsgálni, megnézegeté sorba a halmozott
virágleveleket, bogárszárnyakat, csigákat és kövecskéket, s mintha
mindegyikről valami rám vonatkozót olvasna le, föl-föltekinte rám a
maaneeről sötét, beesett szemeivel, s mikor az utolsót is megnézte,
intett a szerecsennek, mit az megértve, asztalt terített előnkbe,
felrakott rá tyúkot, halat, rizskását s más mindenféle eledelt, mik
előttem nem ismeretesek, vajjal, fűszerrel és czukorral
túlterhelve, azután kezeinket egy medenczében megmosva és
megtörülgetve, mindenikünknek egy-egy fehér elefántcsont kanalat
adott a kezébe, a többi evőeszközöket ujjaink pótolták; legutolsó
eledelünk dióval töltött paprika volt mézes tejben kifőzve; evés
után a szerecsen újra megmosdatott, megtörülgetett bennünket, tett
elébünk zöldre főtt kávét czukor nélkül, egy-egy csibukot
illesztett mindnyájunk szájába: – hallgatva ültünk ott, alkonyodni
kezde. <span class="pagenum"><a name="Page_130" id=
"Page_130">-130-</a></span></p>
<p>A mint leszállt az est, a legközelebbi minaretben elkezde
énekelni a muezzim, – ez eleven harangja a mohamedánoknak, –
szomorú, egyhangú esti dala hosszasan hangzott el a város fölött;
Asmai Mekka felé fordítva arczát, imádkozott, azután fölkelt,
letevé pipáját, kardot kötött fel s inte, hogy én is hasonlót
tegyek.</p>
<p>Künn az ajtóban a szerecsen várt bennünket két felnyergelt
paripával, szép fehér arab ménló volt mind a kettő. Percz múlva
útban voltunk az erdős hegyek felé. A fekete szolga egy csengetyűs
szamáron ügetett utánunk.</p>
<h3>III. ABKADILLA ALMAHAL.</h3>
<p>A hold a láthatár egyik szélén, – másikon az esthajnal-csillag;
középütt a ködfehér tejút, – és szerte a szikrázó csillagok ezrei,
– az éj világosabb volt, mint néha éjszakon a nappal.</p>
<p>Az égi fények milliárdjai közül néha egy-egy csillag futott alá,
fényes tűzutat rajzolva fenn az ég boltozatán s alant a tenger síma
tükrén. Utitársam vallásos borzalommal mormolá mindannyiszor
magában e szót: Massallah!</p>
<p>Körül emberhangtalan volt az éj, a városból a temetőkerteken
csoportozó kutyák ugatása hallatszék; a mint a várostól távolabb s
az erdőkhöz közelebb jutottunk, helyet adva az aranyfarkasok
üvöltéseinek.</p>
<p>Eleinte a hegyek tövében viruló pálmaligetek közt vezetett el
útunk, miknek alját gyümölcsös narancsfák, gránátalmabokrok s
felfutó indájú, dinnye alakú gyümölcsök lepték el, a fák leveleiről
csepegett a hűvös őszi harmat, a fényes szentjános-bogár késő
lárvái mászkáltak itt-ott a fűben. Én már a mágus drága-köveit
véltem ott ragyogni.</p>
<p>Később, hogy mindig feljebb-feljebb mentünk, mind inkább vadulni
kezdett a tájék, a pálmák elmaradoztak, <span class=
"pagenum"><a name="Page_131" id="Page_131">-131-</a></span>
helyettök vastag iharfák jelentek meg, mik közt néhol irtatlan
bozótot képezett az iszalag s a vadszőlő lombos venyigéje, az
ágakon ugrált a czinczogó evet s szemeink közé nagy fehér éji
pillangók vetődtek elvakultan, a hold itt-ott csillámlott csak
keresztül a sűrű lombok között… Mindig feljebb mentünk, az erdők
fái mindig feketébbé tevék az éjet, végre tökéletes vaksötétségbe
jutottunk, s az a kellemes, mondhatni szívújító illat, mely
bennünket körülvőn, tudatá velünk, hogy fenyvesek közt járunk.</p>
<p>Mintegy negyedóráig haladva e magas szálfák közt, miknek lombjai
oly csendesen, oly rejtelmesen suhogtak az éjjeli szélben, egy
nyilt tér kezdett előttünk kifejleni, melynek közepén sűrű
ezüst-zöld olajfák közül egy épület tűnt ki, – egy templom
falai.</p>
<p>Nem oly mintára épülve, mint a török mecsetek, alakja
négyszegletű volt, a moshéek fényes kúp-födele helyett egyszerű
zsindelyes tetővel volt födve s tornya nem hengeridomú, mint a
minaretek, hanem négyszögű, mint a keresztyének tornyai szoktak
lenni, de a kereszt helyett félhold volt rátűzve, egyetlen
fényesség az egész épületen, a többi mind sötét, – falak, tetőzet,
ablakok. A természet maga is segített a próféta zöld színével
ellepni a templomot, a tetőt bevonta mohával, a falakat mindenféle
felfutó növények nőtték be, s a toronyablakokból a vad-jázmin
hosszú bokros ágai csüngtek alá, és minden repedésből, a téglák
közeiből apró kis zöld füvecskék, kövi rózsák bújtak elő,
szorgalmasan iparkodva eltakargatni az épület idegenszerű külsejét
azon honban, hol a falakat nem festik fehérre.</p>
<p>Ez az épület a frenkdzsámi, – az idegen templom.</p>
<p>Utitársam itt leszállt lováról, inte, hogy várjak s maga előre
sietett s nem sokára egyikén a templom nyilásainak eltűnt.</p>
<p>Percz múlva visszatért ismét s inte, hogy menjek közelebb.
<span class="pagenum"><a name="Page_132" id=
"Page_132">-132-</a></span></p>
<p>A templom-ajtóban egy fehér alak állott; egy ősz férfi fehér
palástban, hófehér szakállal.</p>
<p>Ez volt Abkadilla Almahal.</p>
<p>Semmi külszíne rajta a pórlelkekre ható ámításnak, öltönyén
semmi cabbalistikus vonalok, semmi szemfényvesztés, – bűbájos öv, –
varázspálcza, – abracadabra táblák, – mindezek nélkül, egyedül
századokat élt lelke önerejével állott előttem a csodatevő vén, kit
a világ minden bűvészei nagymesterökül fogadtak el. Inkább
hasonlított egy philosophhoz a mórok idejéből, mint
varázslóhoz.</p>
<p>Belépnem a templomba nem volt szabad, keresztyénnek tiltva van
török templom küszöbét átlépni.</p>
<p>Elfogultan, szinte remegve járultam a mágusok vénje elé. Magas,
csaknem öles alaknak látszott, a rásütő holdvilágban arcza oly
fehérnek tetszék, mint az alabastrom.</p>
<p>Átnyújtám a maaneét, a küldő nevét említve. Homlokához érteté
azt, komolyan végignézte tartalmát, azután rám szegezve tekintetét,
monda: «jer – kövess».</p>
<p>Ismael Asmai ez alatt szolgájával tüzet gyujtatott a szabadban s
egy leterített szőnyegre ledűlve, egykedvűen vevé csibukját s úgy
látszott, hogy nem tartja hivatásának velünk jőni.</p>
<p>Én egyedül követtem a mágust.</p>
<p>Szivem sebesebben vert, a mint e rendkívüli lényt magam előtt
láttam járulni; ki nemzedékeket látott születni és meghalni, új
csillagokat tűnni fel az égen, régieket elenyészni, ki tán látta a
czédrust sarjazni a Sion tetején, mely most terebélyes fává
növekedett s emlékezik oly népek történeteire, kiknek neve is el
van már feledve; ki tán egyenlően látja a jövendőt, a mit senki sem
sejt, és a multat, mire senki sem emlékszik, ki olvas a
csillagokból s az emberek szivéből, ki ismeri az Istent, nem féli a
halált, s a ki sorsomat képes leend egy éj alatt megfordítani, oly
hatalmas, oly bölcs és olyan vén! <span class="pagenum"><a name=
"Page_133" id="Page_133">-133-</a></span></p>
<p>Csendes hallgatással haladtunk egymás nyomában az erdők
sötétében, nagy fekete bogarak dongtak bennünket olykor körül,
láthatlan keringéssel, a sűrű berekből az aranyfarkas szemei
ragyogtak elő zölden, veresen, mint páros phosphor-csillagok. Én
már a mágus smaragdjait és rubinjait véltem ott ragyogni.</p>
<p>Éjfél után lehetett, midőn egy hegytetőre felértünk, a nyilt,
világos térről szét lehetett látni a messze tájékra, alant feküdtek
a csendes falvak, a legutolsó lámpavilág is kialudt már; a tenger
felett libegett bűvösbájosan a teli hold, a gönczölcsillag egyet
fordúlt az égen, s vele a többi csillagzatok mind, csak a kis
gönczöl végcsillaga, a Rukkabah, a poláris csillag maradt egy
helyen változatlanul.</p>
<p>Soha sem láttam annyi meteort lefutni, mint ezen az
éjszakán.</p>
<p>November 13-ikának éje volt. A csillagászok ezt csillaghullás
éjszakájának hívják, a törököknél akkor van a Ramadán 18-dik napja,
a Thóra öt könyve ez napon szállt alá az égből.</p>
<p>A keresztyén, ha csillagot lát lefutni, azt kérdi, ki hal meg? a
musulmán, ha csillagot lát lefutni, imát mond, s azt hiszi, hogy a
mit akkor kért, teljesülni fog. Abkadilla Almahal, úgy látszék, nem
osztá sem a keresztyének, sem a törökök babonáit; hidegen tekinte
rám, a mint megálltam mellette a sűrűen hulló égitesteket
bámulva.</p>
<p>– Ismered őket talán? – kérdezé tőlem.</p>
<p>– Nagyon jól, – felelém, – ezek égő vasdarabok, mik a lég
villanyától meggyulladva, a föld vonzerejétől alá ragadtatnak.</p>
<p>– Tudod-e, miért hullanak ezek mind nyugatról keletre?</p>
<p>Nem tudtam rá felelni, a válaszszal azonban ő is adós
maradt.</p>
<p>A hegytetőről ismét egy völgybe mentünk alá, a lombok
összeborultak felettünk, az út elsötétült, az ég csillagai helyett
újra a sakálok szemei világítottak körülöttünk. <span class=
"pagenum"><a name="Page_134" id="Page_134">-134-</a></span> A
fenyőfák évről-évre lehullott levelei puha párnául boríták a
földet, a melyen jártunk; a szél, melynek rohama elől a hegytetőn a
fákba kellett kapaszkodnunk, itt már csak a fák sudarai közt
zúgott, mentül alább szálltunk, annál tompábban, enyészetesebben,
míg végre a völgy mély torkolatában csak a távol erdők bömbölő
zúgását lehete hallanunk.</p>
<p>Mire a völgy mélyébe leszálltunk, megvirradt. A fák lombjain át
a kelő nap tűzszinű sugárai törtek itt-amott keresztül.</p>
<p>Sűrű, elvadult berek volt, a hova jutottunk. A szentjánoskenyér
és a Krisztus tövisfája járhatlanná tevék e helyet szúrós
galyaikkal még a vadállatoknak is. De a mágus jól látszék tudni a
járást s a tövisrengetegen keresztül nem sokára egy nyilt térre
értünk.</p>
<p>Három hegy lába ért itten össze, csak e hegyeken keresztül
lehetett ide jutni.</p>
<p>Egy óriási czédrus-fenyő tövében valami omladék látszott, fehér,
fekete és vörös kövekből, nagy gránit, bazalt és márvány darabok,
össze-vissza töredezve s benőve sárga és zöld kőmohoktól; a vad
repkény összevissza kúszott a rendetlenül heverő köveken.</p>
<p>Itt megállt a mágus, e kövekre mutatott és szólt: – Jőjj ide és
láss.</p>
<p>Nyugtalanul siettem oda, szerettem volna már a czélnál lenni,
képzetem vágyott látni a legnagyobb kincseket, miket egykor
királyok, világhódító hadvezérek szereztek maguknak, s miket
ezentúl enyimeknek fogok nevezhetni s untattak e feltartóztató
kisértések.</p>
<p>Odaléptem; látszott az összehordott kövek alakjáról, hogy azok
sirkövek voltak.</p>
<p>– Olvass! – szólt a mágus, ismét a kövekre mutatva.</p>
<p>Lehajoltam a legelsőhöz; fekete nyolczszögű bazalt volt az,
minden szögletén összetöredezve. A kő egyik oldalán e név volt
olvasható:</p>
<p class="center">«HANNIBAL». <span class="pagenum"><a name=
"Page_135" id="Page_135">-135-</a></span></p>
<p>Összeborzadék.</p>
<p>A világhódító, az országreszkettető sirköve ez, ki annyi
dicsőség után ide jött ez idegen földre, meghalni önkezei által,
minden jutalma e meztelen kő, mely már nem is őrzi sirját…</p>
<p>– Olvass tovább! – mondá a mágus.</p>
<p>Túl e köveken egy kék márvány obeliszk eltört darabja hevert,
meglátszottak rajta a ráfaragott római sasok, a bevésett
trophæumok, eltördelve, megcsorbítva. A diadaljelek alá e név volt
bevésve:</p>
<p class="center">«SCIPIO ASIATICVS».</p>
<p>Azután törések és csorbák, – alább ismét nehány szó:</p>
<p class="center">«INGENTI GLORIA».</p>
<p>A többit elfedte a kövi rozsda és a mohok…</p>
<p>Szivem szorult, – sejtém, hogy e kövek azok, a mikkel jutalmazza
azokat a sors, kik nem nevelnek szivükben más érzést, mint a
nagyravágyást.</p>
<p>– Olvass tovább!</p>
<p>Egy egyszerű szürke gránit sirkő, annak is csak egy darabja
hevert lábam előtt, lehajoltam, hogy meglássam… Oh! a névnek is
csak három betűje volt már rajta!</p>
<p class="center">. . ÖL I. QVONDAM. REGIS. H VN . .</p>
<p>A többi lekopva, letörve; alább ismét:</p>
<p class="center">. . . SVIS. ET. OMNIBVS . . .</p>
<p>Egyéb semmi… Semmi…</p>
<p>Elfedtem arczomat, hogy a megeredő köny ne lássék rajta; de újra
hangzék a mágus kérlelhetlen szava: Olvass tovább!</p>
<p>Könyeimen keresztül egy fehér alabástrom lapot láték előttem,
összetörve az is, csak e nehány szó volt olvasható rajta:
<span class="pagenum"><a name="Page_136" id=
"Page_136">-136-</a></span></p>
<p class="center">HELE . . .<br />
. . . . . . . . .<br />
VTROQVE, DIGNA. CONJVGE.<br />
. . . . . . . . . . . . . . .<br />
FORTEM. DEO. REDDIDIT. ANIMAM.</p>
<p>Ez is! Ez is itt van…</p>
<p>Még egy volt hátra, egy nagy fekete márványoszlop, hanyatt
döntve a folyó füvek közé. – «Olvasd ezt is» – szólt a mágus. –
Odatekinték. Megsemmisülve rogytam össze a kő előtt, könyeimmel a
mohot nedvesítve, mely annak betűit benőtte.</p>
<p>… Mind itt vannak… Mind ide jöttek meghalni…</p>
<p>Ekkor oda lépett a mágus hozzám.</p>
<p>– Ím e köveket egykor fejedelmek viselték, világhódítók,
országreszkettetők, dicsőségesen, embervéren, fáradsággal szerezték
maguknak, ezeket cserélték koronáikért, és én összegyűjtém e földi
istenek oltárait, az egy élő Istennek oltáraul. – La illah, il
Allah. – Válaszsz közülök magadnak.</p>
<p>A borzalom elvette szavaimat, – hallgaték.</p>
<p>– Még e kő nem leend elég, az egy Isten gondoskodik oltáráról.
Nagy emberek jöttek ismét e hazába, kik fejeikkel a csillagok
között, s lábaikkal koronákon jártak, kik szereztek dicsőséget,
neveiknek örök életet. Ők is ide jöttek, itt fognak meghalni, mint
a többiek mind; sirköveikből megépül az egy Istennek oltára… Eredj
te is, küzdj, nagy leendsz, nevedet bámulandja a világ, aztán ide
jössz majd te is. La illah, il Allah! Az Isten hatalmas. Mások
aranyból készítik oltárát, én a legnagyobb emberek sirköveiből
építek neki azt. Légy nagy ember…</p>
<hr class="tb" />
<p class="center">* * *</p>
<p>A hír- és gazdagságkereső ifjú visszajött elhagyott honába s
most egy félreeső egyszerű faluban mint közönséges földmívelő éli
egyhangú napjait.</p>
<p class="center">(Iródott az 50-es években.)</p>
<hr class="chap" />
<p><span class="pagenum"><a name="Page_137" id=
"Page_137">-137-</a></span></p>
<h2>AZ UTOLSÓ BUDAI BASA.</h2>
<p class="center">(Történeti elbeszélés.)</p>
<p>Vedd fontolóra, magyar nemzet, e történetet, mit előtted most
leirok.</p>
<p>Sokat vétettél önmagad ellen, sokat bünhődtél önmagad miatt.</p>
<p>Kerested a veszedelmet és megtaláltad; elhajítottad magadtól a
jó szerencsét és nem találtad meg többet.</p>
<p>Terhedre volt a nagy hatalom, a mit Mátyás király hagyott rád,
alig vártad, hogy azt apró darabokra feloszthasd; sok embernek
jusson belőle, senkié se legyen.</p>
<p>Mikor végveszedelmedre esküdt ellenség jött határodra, akkor
belháborút csináltál magadnak, abban vérzettél el.</p>
<p>Mikor eljött rád a válság napja, nem voltál rá készen; álmodból
riaszta fel a jajszó. Egy hatalmas nemzet, mint te, egy maroknyi
haddal jelent meg felkészült ellensége előtt; az ott elveszett,
elhullott. Dicsőség legyen szomorú sírjaikon! A kik túlélték őket,
irígyelhették tőlük a halál nyugodalmát.</p>
<p>A szabad magyar barbár parancsszónak tanult engedelmeskedni;
adott harácsot számlálatlan pénzben, csókolta kezét-lábát nagy urak
szolgáinak, nagyságos úrnak hivta, a ki ráütött.</p>
<p>Várait látta egyenkint ellenség kezére jutni, látta megjelenni
tornyain a félholdakat, tanult törökül, tatárul, hogy megértsék, ha
panaszolnia kell.</p>
<p>Szép nagy országát elosztották két darabra; egyik tartozott
<span class="pagenum"><a name="Page_138" id=
"Page_138">-138-</a></span> a római birodalomhoz, másik ozmán
tartomány volt, a szép ősi czimer, a négy ezüst folyóval kétfelé
vala repesztve: egyik folyó ide szakadt, a másik amoda; a magyarnak
csak a köztük levő véres mező maradt.</p>
<p>Erős, hatalmas ellenség tette nyakára vaslábát, a kiket ő
megragad, három kézzel ragadja meg! (értve európai, ázsiai és
afrikai hadait). És minden egyes keze erősebb volt, mintsem
kiszabadíthassa belőle magát egy lánczra fűzött rab.</p>
<p>És ime a háromkezű óriás most kórágyon fekszik: beteg embert
csináltak belőle az idők, végtagjait bántják gonosz gyuladások,
egy-egy gyógyíthatlan részt el-elvágnak belőle bölcs orvosai, s
tanácsot tartanak élete fölött s vitatkoznak – hátralevő napjainak
számán.</p>
<p>Te pedig, magyar nemzet, élsz, és lélekben, gondolatban egészebb
vagy, mint valaha voltál.</p>
<p>Haladsz csendesen, de biztos nyomon; – megszüntél önmagadat
gyűlölni s ez nagy nyereség; – tanultál hódítani erősebb
fegyverekkel, mint vas és tűz; – még azok is, a kik szeretni nem
akarnak, tudnak becsülni.</p>
<p>Emeld fel szivedet.</p>
<p>Multad volt olyan, a milyet megérdemeltél, s jövendőd lesz
olyan, a milyet megérdemelsz.</p>
<p>Nézz bele a történetnek e lapjaiba s gondold meg azután: mi
voltál? mi vagy? s mi légy?</p>
<p class="center">* * *</p>
<p>Ezerhatszáznyolczvanöt tavaszán épen száznegyvennégy éve volt
annak, hogy Magyarhon fővárosát, Budát, Szulejman császár
elfoglalta. Azóta hat ostromot kiállt, nyolczvan ozmán helytartó
nevével ismerkedett meg s azon dicsőségben részesült, hogy a török
történetirók által az ozmán birodalom városai között rang szerint
tizediknek irassék. (Három első volt a három szultáni székhely,
Sztambul, Drinápoly és Brussa, azután a három szent város, Mekka,
Medina és Jeruzsálem, azután Kairó, <span class="pagenum"><a name=
"Page_139" id="Page_139">-139-</a></span> a hasonlíthatlan; majd
Damaskus, a paradicsomként illatozó; Bagdad, az üdv hazája; ez után
következett Buda: az izlam védbástyája Európában, az ozmán
birodalom zárja és kulcsa).</p>
<p>A város külső alakja is inkább azt mutatja, hogy ez a török
birodalom végvára, mint azt, hogy Magyarország egykori
fővárosa.</p>
<p>Az ötfelé osztott város részeit kősánczok és védpalánkok
különzik el egymástól, a zsidóváros szűk, szemetes utczái közt
emelkedik a török mecset, hosszú fehér minaretjével, a Dunaparton
áll egy tömör ágyustorony, melyből falazott sikátor visz fel a
felvárosba; a Mária-templom nyolczszögű tornyán kívül még hat
mecset tornya tükrözi magát vissza a Dunában, s a vársánczok apró
tornyain mind aranyos félholdak ragyognak. A várszögleti körönd
(rondella) terét egy vastag épület foglalja el, sárgára festett
réztetővel, ez a hadiszertár, pinczéiben a lőporkészlettel.</p>
<p>Mátyás király palotája még áll, de a hatszori ostrom s a török
helytartók restsége miatt az is omladozik már. Itt csak a külső
bástyákra van gond. Az ős épület falai azon módon vannak, a hogy az
ágyúgolyók beléjük ütődtek: némely kapu félig el van már borítva a
koronkint legördült omladványtól, a domborművek megcsonkítva, néhol
pusztára leverve, a nagylevelű falfüvek közt látszik még néhol a
dicsőséges czimer: a gyűrűs holló; fölötte ott lengnek a basák
lófarkas zászlói.</p>
<p>Az első bejáratnál valamelyik a sok helytartó közül pompás
tornáczot kezdett építtetni keleti izlés szerint, a kit aztán
időközben lefejeztek s a megkezdett mű félbenmaradt, az ajtók és
ablakok veres márvány rámái még csak össze sincsenek a falakkal
róva; úgy járnak rajtuk keresztül.</p>
<p>A legdicsőbb király pompás elfogadási terme most a csauszok
őrszobájául szolgál; a szép fresko-festmények, mik a fő erények
alakjait ábrázolák: a bölcseség, mérséklet, <span class=
"pagenum"><a name="Page_140" id="Page_140">-140-</a></span>
bátorság, hit, remény és erő jelképei, azokba most szegek vannak
verve, mikre a török katonák aggatják tarisznyáikat és burnusaikat.
Valamelyik ablak párkányára e név van késsel felkarczolva: Izabella
regina, a rajta ülő ozmanok papucsai nem koptatták még le
egészen.</p>
<p>Az innen nyiló terem a legnagyobb a várban, hossza 44,
szélessége 18 lépés: az volt hajdan a trónterem. A padmalyra az égi
állatkör jelképei vannak festve, a háttérben a négy oszlopon nyugvó
boltozatos mélyedés, mely alatt a trón állt egykor.</p>
<p>E trónmélyedés kerek boltozatán van ultramarinnal festve az
égbolt, ezüst csillagaival abban az állásban, melyben volt Mátyás
király születése órájában; körüle e latin sorok irva:</p>
<div class="poem">
<div class="stanza"><span class="i0">«Aspice MatHIAE micuit quo
tempore REGIS,<br /></span> <span class="i0">Natalis Coeli, qualis
utroque fuit.»<br /></span></div>
</div>
<p>Az átelleni mélyedés boltozatán hasonló égrajz más
csillagállással; ez Ulászló trónraléptének óráját jelezi. Mind a
kettőt belepte már a füst (itt sokat dohányoznak); alig látszik ki
az eredeti szín, az apró csillagocskákon s a mythologiai alakokon
keresztül-kasul vannak irva a koránból vett mondatok, arab
betűkkel, pirosan vagy aranyozva, miket a basák festettek oda.</p>
<p>Ez a terem a budai vezér nappali pipázó szobája; itt ül alacsony
kerek divánján a délutáni meleg órákban két vendégével, az egyik
Ihánzáde Mehemed, a jeruzsalemi főimám, a másik Petneházy Ferencz,
fiatal kuruczvezér.</p>
<p>Abdurrahman, vagy mint rövidített névvel szokták hívni, Abdi
basa, eredeti typusa a török fajnak; hosszukás, barna színű arcz,
hosszú fekete szakállal; nyugodt, hideg tekintetü szemek;
szenvedélytelen sas tekintet. Az imám, a dervisek egyszerű
szőrköntösében, a II. Szulejman által annyira üldözött török
mystikus költők egyike, arcza csupa ráncz, szemei mélyen beesve
összenőtt szemöldei alatt, szakálla göndör, fehér, melynek havát
itt-amott <span class="pagenum"><a name="Page_141" id=
"Page_141">-141-</a></span> egy-egy fényes fekete szál zavarja még
meg. A kuruczvezér könnyelmű, délczeg fiatal arcz és alak; Tököli
után divatozott rövid nyírott bajuszszal, mely barnapiros arczához
olyan jól illik; gesztenyeszín hajfürtei homlokon és két oldalt
hármas üstökbe csavarintva, a hogy a kuruczok akkoriban viselték –
az allonge parókák daczára, miket gonosz betegség hozott magával
divatul Francziaországból, a megkopaszitott fejek takarójául.</p>
<p>Ez a három férfi sajátságos mulatsággal van elfoglalva.</p>
<p>A kerevet előtti szőnyegen áll egy nagy üveggömb, valami fehér
nedvvel megtöltve. A gömbnek felül kis szűk nyilása van. Az imám
térdelve áll a gömb előtt s egy kezében tartott phiolából koronkint
valami sárga, sűrű, nyúlós nedvet csöppent az üveggömb nedve közé;
a csepp egyszerre zöld színt kap, aztán mentől jobban üllepszik a
gömb feneke felé, annál több színt vált, átmegy a kékbe,
sötét-lilaszínbe, míg végre a feneket érve, egészen pirossá válik s
mint valami veres felhő marad ott libegve s e közben mindenféle
tüneményes alakzatokra oszlik szét, majd gomolygó füstfelhőket
képez, mikből soktornyu városok emelkednek ki, majd zavargó
atomokba zilad szét, mintha bomló hadseregek ütköznének meg
egymással, s a kuszált chaoszból apró vörös gömböcskék hullanak
gyorsabban alá: tán idő előtt elhullottak fejei? Majd meg szép zöld
ligeteket képez, sötétzöld erdőket, hajló pálmafákkal; keleti
síkságot, tarka sátorokkal, mint egy valóságos tábor. E tüneményes
jelenetekből aztán jóslatokat mondanak az azokhoz értők. II.
Szulejmán szultánnak is ez volt legkedvesebb foglalkozása; de a
mióta Szilihdár aga lett a szeralyi kegyencz, ki vannak tiltva a
kabbalisták a szeralyból, mind a kik jóslatokat mondanak. Pedig
ezen az úton sok igazat meg lehetett mondani a szultánnak; hanem az
utóbbi évek óta jobb volt neki nem tudni, mit hozhat a jövendő?</p>
<p>Petneházy először vett részt e mysteriumokban. Mint református
és akadémiákon utazott ember, nem tartotta <span class=
"pagenum"><a name="Page_142" id="Page_142">-142-</a></span> az
egészet egyébnek mulatságos vegykémleti tréfánál, s ezt a
meggyőződést nem is igen iparkodott titokban tartani. Neki sok
szabad volt, mert vitéz kurucz létére szerették a török urak; sőt
tán Abdi basa még azt is feltette róla, hogy egykor vejévé teheti.
A fiatal ember nagyon szerelmes volt Abdi basa egyetlen leányába,
Tellibe; a basa tudta ezt és nem bánta nagyon: vitéz és eszes ember
előtt fényes út van nyitva.</p>
<p>Ihánzáde jósló figyelemmel nézte az üveggömb nedvében terjengő
bűvészi alakulásokat s beszélt belőlük Abdi basának egész
komolysággal.</p>
<p>– Látod ezt a sárga kört, Abdi? ez itt Buda várának a sáncza;
köröskörül kék reczés felhők tódulnak feléje minden oldalról; ezek
a keresztyének seregei. Ostromra jőnek.</p>
<p>– De a sárga körön nem bírnak keresztültörni.</p>
<p>– Hétszer visszaveretnek! de most nézz oda, egy vörös vonal
támad, mint egy hosszú kigyó a kék felhő között; az behatol a sárga
körbe.</p>
<p>– De a feje ott szakad, s maga visszazsugorodik.</p>
<p>– Most ismét egyesül a fejével s keresztültör, az egész kör
lángvörössé válik: a gyöngyök mind lefelé szállnak, felfelé egy
sem. Meglátod Abdi, hogy az idén elveszíted Buda várát és nem
menekül meg belőle senki, s te fogsz lenni az utolsó basa
Budán.</p>
<p>Abdi basának egy vonása sem rándult meg e szóra.</p>
<p>– De el fogok esni vitézül?</p>
<p>Ihánzáde összevont szemölddel nézett az üveggömbbe:</p>
<p>– Az a czikázó csillag, mely legtovább ellenkezik a vörös felhő
gomolyagában, te vagy. Lassan mulik el; azután egy világos kék
csepp hull sebesen a fenekére; az te voltál. – Abdi fejével
bólintott csendesen: helyeselte a magyarázatot.</p>
<p>Petneházynak nagyon mosolyoghatnék volt azon, hogy két komoly,
tekintélyes állásu férfiú ilyen gyermekjáték felől olyan komolyan
beszél. Megszólítá Ihánzádét: <span class="pagenum"><a name=
"Page_143" id="Page_143">-143-</a></span></p>
<p>– Hát én hol vagyok ott, imám? nézz utánam, ha megtalálsz.</p>
<p>A dervis száraz, reszketeg ujával odamutatott az üvegre.</p>
<p>– Te vagy ott annak a vörös kigyónak a feje: első fogsz lenni, a
ki a budai sánczokra mászik s a magyar zászlót kitűzi rájuk.</p>
<p>Ekkor a kigyónak a feje másodszor is elszakadt s czikázva hullt
alá a bűv-csoportozatból. Ihánzáde hirtelen megrázta az üveggömböt,
arra egy szürkés köd lepte el az egészet, melyben nem látszott meg
többé semmi alakzat.</p>
<p>– Ha Allah úgy rendelte, legyen úgy, szólt Abdi megindulás
nélkül.</p>
<p>– Úgy fog lenni, monda rá Ihánzáde s azzal felvette az
üveggömböt, köpenye alá rejté s a papucsait előkeresve a kerevet
mögül, eltávozott.</p>
<p>Petneházy nem állhatta meg, hogy nagyot ne nevessen, mikor
egyedül maradt Abdival.</p>
<p>– Mehemed apó egy kissé eszelős.</p>
<p>– Az eszelősökön Isten lelke van, fiam, felelt rá Abdi; azokban
idegen szellem lakik, a kit nem jó megcsúfolni.</p>
<p>– Tán csak nem hiszed, a miket itt jósolt?</p>
<p>Abdi sokára felelt rá valamit.</p>
<p>– Valóban, Érsekujvár elvesztét is megjövendölé és a Bécs alatti
vereséget; megjósolta egy évvel előbb Ibrahim szultán trónról
leestét. Sztambulban, a hol az emberek napfényben fürdenek, rémül
tőle minden főúr; azért is kellett neki onnan eljönni ide és Budát
nem szabad elhagynia.</p>
<p>– De ha te mindent elhiszesz, a mit ez mondott, akkor azt kell
tenned, hogy engemet rögtön lefejeztess, mint a ki szerinte első
lennék Budavár falain.</p>
<p>Abdi basa nyugodt arczczal viszonzá reá:</p>
<p>– Isten kezét senki se előzze meg. Ha te lészsz az első, te
lészsz; ha más lesz, más lesz; azért a mi meg van írva, ki nem lesz
törülve. <span class="pagenum"><a name="Page_144" id=
"Page_144">-144-</a></span></p>
<p>– De ha most engem lánczra veretnél, ugy-e bár, nem lenne semmi
Mehemed jóslatából?</p>
<p>– Beteljesülne az mégis. Én pedig egy hajad szálát sem
görbíttetem meg, hanem olylyá tartalak, mint édes fiamat, a kire
rábízom a fejem őrzését, mikor alszom.</p>
<p>Petneházy forrón szorítá meg az eléje nyujtott kezet s föltette
magában, hogy rögtön utána megy a dervisnek; számon kérendő tőle,
honnan veszi e képtelen jóslatokat, a mik olyan messze vannak a
teljesülés lehetőségétől, mint az ég a földtől.</p>
<p>Petneházynak nem volt tovább maradása Abdi basánál; nyugtalan,
izgékony kedélye sietteté Ihánzáde felkeresésére, kinek a
Szent-György téren levő templomban volt lakása; ez a szép,
márványkővel kirakott templom egy része ugyanis török mecsetté volt
alakítva, másik része pedig elfalaztatván, fegyvertárnak
használtatott; a sekrestyében volt az imám lakása.</p>
<p>Petneházy sokszor ment már e templom udvarán és hosszú folyosóin
keresztül, de soha sem tetszett neki oly felötlőnek, hogy a
fülkékbe faragott martyroknak le vannak verve a fejeik. A bolond
török még az arkangyal lábai alatt heverő sárkánynak is letördelte
a fejét, mintha az is valami szent állatjuk volna a
keresztyéneknek. Petneházynak máskor nem jutott eszébe, hogy
felsóhajtson, mikor az eléktelenített bolthajtások alatt
végigment.</p>
<p>Az imám nem volt szállásán, hanem a csausz, ki a fegyvertárra
őrködött, mondá Petneházynak, hogy előre meghagyta neki, ha majd a
fiatal keresztyén bég jőni fog és kérdezősködik utána, küldjék
hozzá a könyvtárba.</p>
<p>Tehát már azt is előre tudta, hogy Petneházy őt keresni
fogja.</p>
<p>A kurucz hadnagy ment utána a könyvtárba.</p>
<p>Mátyás király világhírű könyvtára volt az: egykor a palota
főtermében, melyet faragott tornáczokon kellett körüljárni; fehér
eres kék márványból voltak a falai; karzatait aranyozott oroszlánok
emelték; hanem abban a <span class="pagenum"><a name="Page_145" id=
"Page_145">-145-</a></span> teremben nem maradhattak a könyvek;
egyrészt azért, mivel minden jövő-menő követ, tolmács és
alkalmatlankodó idegen folyvást lopta a javát; a kurd őrök egy pár
ezüst pénzért a legbecsesebb kéziratokat el engedték czepelni; de
nagyobb baja volt a könyvtárnak az, hogy a mint egy ágyugolyó
valaha a réztetőt behorpasztotta, azon lassankint keresztül ázott a
padmalja s a könyvekre csorgott az eső, úgy, hogy mire észrevették,
csupa penész és gomba volt valamennyi. Akkor aztán, hogy a
maradékot megmentsék, kiszedték szép fehérre festett, aranyozott
szekrényeikből, lehordták az alatta levő pinczébe, ott halomra
hányták s ha jöttek kiváncsi német tudósok megnézni Mátyás király
könyvtárát, oda vezették le őket; a kik is aztán örültek, hogy
mentől hamarább kiszabadulhattak onnan. Néha pecsétet is ütöttek az
ajtóra, mikor valami babonás várparancsnok elhitette magával, hogy
abban lakik a keresztyének minden bölcsesége, a mihez, ha egyszer
hozzáférhetnek, megint visszafoglalják Budavárát.</p>
<p>Mikor Ihánzádét a mysticusok üldözése napjaiban Budára
száműzték, az lőn rábízva, hogy szedje rendbe Mátyás király
könyvtárát, s a mi Törökországot érdeklő iratokra talál, azokat
válogassa külön s küldje fel Sztambulba. Azt hitték, hogy e munkába
majd belehal. Azonban már akkor a negyvenezer kötetből álló
könyvtár alig állt négyszáz foliansból, az imám régen elvégezte a
reábizott munkát s sürgette hazabocsátását; azonban otthon szintoly
régen el volt felőle határozva, hogy soha se lássa meg többé az
«édes vizek palotáit».</p>
<p>Petneházyt egy őrt álló jancsár bebocsátá a vasajtón, mely a
pincze bejáratát őrzé, s onnan harmincz lépcsőn levezeté egy
alacsony bolthajtásos terembe, melynek dohos szagát dohányfüsttel
iparkodott elverni a benne dolgozó imám.</p>
<p>A félablak nem adott annyi világot kivülről, hogy a mécset
nélkülözni lehetett volna; nappal is ott égett az <span class=
"pagenum"><a name="Page_146" id="Page_146">-146-</a></span>
Ihánzáde asztalán, ki az ifjú kuruczot látta jönni, s megkínálta,
hogy üljön le kerevetére, meghagyva a jancsárnak, hogy a míg együtt
vannak, senkit se bocsásson be hozzájuk.</p>
<p>Mikor egyedül maradtak, Petneházy szemrehányásokat kezde tenni
az imámnak.</p>
<p>– Tudod-e azt kedves barátom, hogy te engemet a mai
hókuszpókuszoddal a legbolondabb galibába hoztál? Én nem hiszem a
jóslatodat, te magad sem hiszed; de hitelt ad neki Abdi; s ha most
ő nem szeretne engemet annyira személyesen, könnyen megérhetném
tőle azt a tréfát, hogy a fejemet a tenyerembe téteti.</p>
<p>Az imám keserű gúnynyal tekinte a könnyűvérű ifjura.</p>
<p>– S bizonyos vagy-e a felől, hogy Abdi basa azért, a miért olyan
nagyon szeret, egy este nem adja ki a parancsot, hogy másnap
reggelre lemessék a fejedet, ha eszébe jut tőled félni? Oh én
sokkal kedvesebb fejeket is láttam már a földön végig gördülni, a
miknek homlokát az előtt egy órával a szultánok csókolták.</p>
<p>– No annyival inkább veszedelmes helyzetbe hoztál bolondos
jóslatoddal. Én itt most a miatt szüntelen az életemmel
játszom.</p>
<p>– Nem fogsz vele játszani, ne félj.</p>
<p>– Hogyan nem?</p>
<p>– Mert el fogsz szökni Budáról három nap alatt, s nem jösz
vissza másképen, mint a hogy mondám: «fegyverrel a
bástyarésen».</p>
<p>– Hogy én három nap alatt elhagyom Budát? Azt nem éred meg, jó
imám. Először is már egyszer kurucz vagyok s hozzátok vagyok kötve,
itt kell győznöm, innen várok minden jót szegény népemre; –
másodszor meg – szerelmes vagyok az őrülésig.</p>
<p>– A mi a csillagokban van írva! – szólt Ihánzáde ihletett
arczczal.</p>
<p>– Ne állj nekem elő csillagokkal, imám; én kálvinista vagyok: a
mit hiszek, azt erősen hiszem, hanem azután <span class=
"pagenum"><a name="Page_147" id="Page_147">-147-</a></span> erős
dolog is velem valamit elhitetni. Előttem az auspiciumok,
constellatiok, horoskop felállítása, szellemidézés mind
szemfényvesztő mesterség; jó megcsalni vele a köznépet meg a
nagyurakat, de felvilágosodott ember arra nem ad semmit. Én pedig,
tudd meg, hogy Wittenbergában jártam akadémiákon; azért én bizony a
török jövendöléseiteket sem hiszem, akár az abadir mondta is azokat
neked, akár a takimi vekai-ból olvastad, akár elhagytad magad
temettetni félholtan s ismét felásatni, hogy azalatt a más világon
a prófétával beszélj. A jövendőkbe nem láthat be emberi lélek, mert
az a teremtő titka.</p>
<p>Ihánzáde figyelmesen hallgatá a fiatal protestáns szavait s néha
helyeslőleg inte rá fejével.</p>
<p>– Igazad van, fiam. Az abadir, a magától iró nád, a takimi
vekai: mind szemfényvesztés, a csillagokban nincsen semmi irva; az
eltemetett dervis álomitalt vesz be, attól lesz tetszhalott; a
kettős látás nem egyéb, mint két embernek összebeszélése, hogy ha a
kérdező mondatát ez vagy amaz igével végzi, amannak mit kell rá
felelni; mikor a pergamentre hintett fekete porzó a kérdező szavára
egyszerre elkezd betűkké alakulni, s feleletté válik, az nem egyéb,
mint vaspor, mit egy rejtett mágneshegy a pergamen alatt járva,
emberi akarat után alakít.</p>
<p>– Tehát csak játék.</p>
<p>– És még sem játék; a meztelen igazmondás olyan utálatos alak, a
mit meghajigálnak sárral, de ha beburkolják a jóslatok titkos
fénykörébe, bejárata van a császárok és padisák palotáiba is. Mikor
a becsületes emberek, az igaz férfiak, mindnyájan száműzettek a
szerályból, vagy az eunuchok parancsára éjszaka megfojtattak, hogy
a nagyoknak, a hatalmasoknak ne legyen többé a ki igazat mondjon, a
ki a szultán kezét megfogja, midőn az saját országai vesztére
felemeli, akkor nem volt más eszköze az igazságnak, hogy szavát
hallassa, mint a hazugság palástját venni fel magára. Ki mondhatta
volna meg Ibrahim szultánnak, hogy mik történnek egész országában?
a <span class="pagenum"><a name="Page_148" id=
"Page_148">-148-</a></span> ki szerálya belsejében, nyusztprémmel
kivert szobákban ezerötszáz rabnő énekétől, bortól és ámbra-füsttől
ittasan hevert, s mikor kiment a városba, az utczákon embernek nem
volt szabad látszani sehol. De a Mehlewi mégis odaveté magát lova
lábaihoz s beszélt hozzá; és nem bántották, mert őrült. S ha a két
Khaszéki szultána közül valamelyik, tán a Szadzsabaghli (a
felkötött hajú), vagy a kegyencz rabnők, a Shekerpara, vagy a
Shekerbuli (czukorfalat, czukorlabda) unták magukat s játékul,
mulatságból bebocsáták a vén dervist, ki az abadirból rejtélyes
jóslatokat tud nekik mondani, akkor a szultán is odajött, ő is
mondatott magának jövendőt. S a szemfényvesztő olyankor nem saját
hasznáért beszélt, hanem a közromlás miatt. Ez úton sok veszély
elhárult az ozmán birodalom felül; sok rossz ember végit érte; a
jósok, a verseket író bohóczok sok kegyenczet megbuktattak, kiknek
a diván-tanács minden gyűlölete még csak fejfájást sem okozott. A
szultán egykori kegyencze, a szilihdár aga, végre meg akará törni e
rejtélyes befolyást, mely egyedül volt rá nézve veszedelmes. A
költőket, kiknek csípős verseit a szerályban oly örömest olvasák,
száműzeté Sztambulból; a jósokat a Jedikulába vettette; a
kitünőbbeket megfojtatá s a rabnőknek nem volt szabad többé a
jóslatokkal foglalkozni. A szultánnak azt mondták, hogy ez csak
játék, mely hozzá nem illik, mert csak gyermekeknek és
tudatlanoknak való. A siketlelkű bohóczok felvilágosodásról
beszéltek a bölcsek ellenében. Mi elmentünk számüzetésünk helyeire;
a kegyenczek nem hallják jóslatainkat többé. De hallják, a mi
azoknál rettenetesebb: a jóslatok beteljesültét! Elveszett
Érsekujvár, elveszett Esztergom; mit mi Dsigerdilennek neveztünk,
keresztyének szivét átjárónak, az most ránk nézve lett dsigerdilen;
elvették tőlünk Váczot; tavaly megostromolták Budát s a basa a
védvívásban lelte halálát. Ezt meghallják Sztambulban is, s
valahányszor egy ilyen rémhírt hallanak, utána mondják: ezt
megjósolá Ihánzáde Mehemed! s mindannyiszor egy <span class=
"pagenum"><a name="Page_149" id="Page_149">-149-</a></span>
kegyencznek a feje aláhull, mindaddig, míg egy van, a ki Ihánzáde
és a padisah szive között áll.</p>
<p>– Ebből annyi kiderül, hogy a jövendőmondás nálatok szép és
üdvös intézmény, de még az nem, hogy igaz dolog-e s legkevésbé az,
hogy minek keversz te engemet bele, mikor én nem vagyok a
szultánodnak se kegyencze, se fővezére.</p>
<p>Ihánzáde hagyta beszélni a tüzeskedő ifjut, nem vágott
szavaiba.</p>
<p>– Édes fiam, ha az ember csak azt tudná, a mit szemeivel lát,
akkor a kutyánál valamivel alávalóbb állat volna, mert az megérzi a
földrengést előre és elfut világgá. Az embernek ilyen ösztöne
nincs, de van helyette esze. A ki ötven évig a magas kapu udvarában
élt, ki tolmács volt sok ideig a divánnál, s Európa minden
hatalmasságánál levő főurakkal, tudósokkal ismeretséget kötött, a
ki tudja, hol és mi végre, ki ellen és mi mellett kötnek
szövetséget: annál sem hazugság, sem csudatétel, ha évekkel előre
biztosan meg tudja mondani, minő országos változások fognak
történni a világon? Nem kell álomlátás hozzá, hogy tudjam, mi
történik Sztambulban és Edrenében. A szultán történetirója Abdi,
nem jegyzé-e fel napról-napra azon eseményeket, a miknek
kimaradhatlan gyermeke a jövendő? Ha egy terhes nőt látsz, nem
megtudod-e jósolni, hogy gyermeket fog szülni, s ha apja szerecsen
volt, nem megmondhatod-e előre, hogy gyermeke mulát lesz? Ilyen
terhes anya az idő és a születendő jövőnek épen ilyen fekete apja
van. Az ozmán birodalom belől régóta rohad már és ellene régóta
szilárdul össze egy ellenséges hatalom a világ minden
keresztyéneiből; ízről-ízre fogják rólunk letépni a hatalom
karjait, miket dicsőbb elődök növesztének a törzsre. De ez javunkra
válik. A szerencse, a gazdagság, a fényűzés elpuhított bennünket;
mindenki csak saját gyönyörűségére gondol; kell, hogy nagy csapások
érjenek, hogy saját kapuinkon dörömböljön az ellenség vaskeze: hogy
felébredjünk az <span class="pagenum"><a name="Page_150" id=
"Page_150">-150-</a></span> átkozott álomból, melybe a kéj, a mámor
sülyeszte mindenkit; mert míg egy kéjpalota van az édesvizek
mellett, addig nincs gyógyulás az ozmanlik számára; de majd ha a
padisah ismét rászorul arra, hogy azon a tevebőrön üljön, melyen
Omár khán aludt a pusztában, akkor ismét új nap fog sütni
Törökországra.</p>
<p>Az öreg dervis egészen tűzbe jött e szavakra; épen ilyen
szavakért húzták karóba azelőtt egy héttel Mohamed Lárit a Valideh
khan előtti téren. A szultán lóhátról nézte a kivégzést s hallotta,
mit beszélt hozzá a rajongó.</p>
<p>– Édes fiam, folytatá az imám, Bécs felszabadulása óta nekünk
nincs maradásunk Magyarországon többé. A háromkezü birodalom most
nem három karral támad, hanem három karral védi magát. A karok még
erősek, de a fő, de a szív rossz, erőtlen. A hadsereg virága nem
harczol, hanem Sztambulban lázong; vezéreket, ulemákat emelget és
buktat: ki hogy fizet. A főpapok versenyeznek a basákkal a
fényűzésben, a rabnőkkel való mulatásban, a nép zsarolásában; –
maga a mufti, sheik Vani, megy rossz példával elő. Egyszer, midőn
arról prédikált a népnek, hogy a korán szerint kárhozatba jutnak
azok, a kik igazságtalanul szerzett vagyonból rabnőket,
nyalánkságokat vesznek, megkérdém tőle: hát te magad nem
igazságtalanul szerzett vagyonból vásárolsz-e? Nevetve felelt rá a
mufti: az nem úgy van; én ha rabnőt vásárlok, hitelbe veszem; tehát
azzal a pénzzel még tartozom, a min vettem, csak később szerzem azt
meg; tehát az irás szavai ellen semmikép sem vétek. Hát maga a
szultán, a birodalom feje? egy olyan fő, melyben nincs gondolat.
Egész életét vadászatban tölti; egész hadseregek indulnak ki vele
dámvadakat, medvéket hajtani, s estenden Abdinak azt kell jegyezni,
hány vadkant és szarvast ejtett el a szultán saját kezével? Ez
üres, lélektelen hajhát félbeszakítja néha egy ünnepély, mindenféle
oktalan alkalomra; például: ha a Validehnek egy tulipánja kinyílt,
ezt meg kell ünnepelni egész Sztambulnak. Ilyen eseményekből áll
most az ozmán birodalom <span class="pagenum"><a name="Page_151"
id="Page_151">-151-</a></span> története, mit Abdi az utókor
számára megír. Nyujtsd mosdótálamat, Abdi! a szultán megmossa kezét
szappannal. Ird fel a történetkönyvbe, hogy én megmostam kezemet
szappannal. Ilyen nagy dolgok vannak ez évben fölírva Törökország
történetében. Egy napon kérdezé a szultán Abdit: mi van ma beirva a
naplóba? Valóban, szólt a történetiró, mai nap semmi sem történt.
Erre Mohammed felkapott egy dsiridet s hozzáhajítá, hogy a dsirid
hegye végighasította Abdi vállát. No már most van mit beirnod a
naplóba: történt valami. És ugyanazon napon történt az, hogy az
ozmán hadat kétszer megverték, tengeren és szárazon.</p>
<p>Petneházy gondolá magában: ez ugyancsak malecontentus egy vén
török, aligha valami ivadéka magyar nem volt.</p>
<p>– Hanem hát lásd, kegyes imám, én nekem semmi bajom a te
bajoddal, nekem a szultánod nem szultánom, én nem akarok
Sztambulban divántanácsnok lenni, sem szandsák-főnök a
tartományokban; én nem verekszem Törökország jóvoltáért, hanem
harczolok a magam hazájáért, s minthogy ti is épen az ellen
harczoltok, a ki ellen én, így találkozunk egymás oldala mellett,
de sohasem egymással szemközt. A basák, kik fegyverszövetségeseink,
nem kedves emberek: de legalább őszinték a gorombaságig; a mit meg
lehet fogni, azt elveszik, de a láthatatlanokhoz nem nyulnak; s
azért, a mit hiszek, vagy nem hiszek, nem visznek gályákra.</p>
<p>Ihánzáde e szókra felállt vánkosáról, és egy vasládát felnyitva,
abban egy csomó penészes iratot mutatott Petneházynak.</p>
<p>– Itt vannak Mátyás királytok s a budai kormányzó basák
irattárának legtitkosabb okmányai. Olyan levelek, a mikről, ha
kibeszéled, hogy szemeiddel egy pillantást vetettél beléjük, az
elég lesz arra, hogy a magad fejét és az enyémet elveszítsd; de meg
kell látnod őket, hogy megtudd, mit jelent rátok magyarokra nézve a
basákkal való <span class="pagenum"><a name="Page_152" id=
"Page_152">-152-</a></span> szövetség. Im itt ez összekötött
könyvben vannak foglalva a Mátyás király és Dsem herczeg közötti
alkudozások. Ez volt az alkalom, hogy a magyar a török nemzettel
egy kalap alá kerüljön, mint van egy részben most. A boritékra
Mátyás kezével látod felirva e sorokat (minő erőteljes vonások!):
«A ki ellenségével szövetkezik, saját testébe veri a kést». Emitt
vannak Kara Mustafa levelezései egy római birodalombeli nagy
államférfiuval; csak az aláhúzott vörös sorokat lásd, a mik ezen
kezdődnek: «Legyen a magyar a czethal gyomrában, de egy helyen: s
nem fogja semmi megemészthetni; de oszszátok kétfelé s tegyétek két
külön paradicsomba, és el fog veszni!»</p>
<p>Sok volt ott még megirva, mik új dolgok voltak az avatlanok
előtt, de miket Petneházy csak vállvonva hallgatott.</p>
<p>– Mind tudom én ezeket, Mehemed; én sohasem reméltem semmi jót a
török barátságból, de tudod, van egy elv, a mi néha dühödt
ellenfeleket is egy sátor alá hoz; ezt így hívják, hogy «idem
nolle» (ugyanazt nem akarni). Ez tart bennünket itt; ha az betölt,
akkor következik a határozottabb jelszó. Akkor különválunk, de
addig maradunk. Látod, nem vagyok kevésbbé őszinte, mint te vagy.
Titkaimat mondom ki, a mikre nagyon jó ez az ölnyi vastag boltozat
itt.</p>
<p>– És ha ezeket a titkokat már tudnák az ozmán főurak is? ha jól
tudnák azt, hogy a magyar nem harczol a római császár seregében
levő magyarok ellen, sem azok ő ellene; hogy a magyar
segédcsapatok, a honnan csak lehet, elkésnek a csatából, miben a
török fogyasztja magát!…</p>
<p>– Azt mondanók rá: nem igaz, fényes példák igazolják az
ellenkezőt s helyén maradna mindenki.</p>
<p>– Egy bizonyos napig.</p>
<p>– Az itéletnapig.</p>
<p>– Azt mondtad, hogy őszinte vagy; azt mondtad, hogy kálvinista
vagy; egyik sem vagy! van egy jel, melyre mindnyájan meg fogtok
futamodni a török táborból. Midőn <span class="pagenum"><a name=
"Page_153" id="Page_153">-153-</a></span> vezértek, a
mindnyájatoknál eszesebb és merészebb Tököli, utoljára hadnagyait
összehívá, nem azzal vált-e el tőletek: «a török holdja fogyóban
van, félő, hogy veszteségeinek okát bennünk találandja, én közéjük
megyek bűnbak gyanánt, de ti vigyázzatok arra, ha hirét halljátok,
hogy engemet valahol elfogtak: akkor mindenkinek ott jobb, a hol a
bőre nem ázik». Nem ezt mondta-e Tököli?</p>
<p>Petneházy bámulva intett fejével igent. Valóban így volt.</p>
<p>– No tehát, tudd meg, hogy Tökölit négy nap előtt elfogatá a
nagyváradi basa s fogva küldé Istambulba, te pedig el fogsz szökni
Budáról még ez éjjel.</p>
<p>Petneházy könnyű vérét nagyon megzavarta ez az utolsó hír.
Szeretett volna benne kétkedni, lehetetlennek találni, hogy Tököli
Imrét, kit maga a szultán tett királylyá, magyarok fejedelmévé,
most egy török szeraszkier elfogja és lánczokba veresse; azonban
jól tudá, hogy Ihánzáde a szüntelen kóborló mehlevi dervisek útján
mindenről, a mi a török birodalom határai között történik, jól
szokott értesülve lenni, és utoljára – a török rendszer mellett ez
sem volt lehetetlen, kivált miután a szeraszkier Sátán Ibrahim s a
nagyvezér Fekete Ibrahim Tökölit személyesen, a magyarokat pedig
általában gyűlölték.</p>
<p>Azonban, hogy e felől bizonyosabbá legyen, visszament Abdihoz,
kire félórát várakoznia kellett, míg a fürdőből kijő; azalatt
szóbeszédbe elegyedett az előszobában ácsorgó csausz tisztekkel, s
szóba hozta, ha nem kapott-e a basa Nagyváradról valami izenetet?
Azok közül egyik azt felelte, hogy onnan nem, hanem Egerből. Rossz
kedve volt-e, vagy jó az izenetvétel után? Bizony nagyon rossz.</p>
<p>A kijövő basa azonban most is szokott atyai nyájasságával fogadá
Petneházyt, mint szokták szives atyák fogadni leányuk bevallott
szerelmesét, a kiben ők is meg vannak nyugodva. Behívta magához
alvószobájába és szokás szerint kávét s pipát adott neki.</p>
<p>Petneházy többször megkísérté, hogy Tökölire vigye a beszédet,
de a vén török vezérből e tárgy felől nem lehete <span class=
"pagenum"><a name="Page_154" id="Page_154">-154-</a></span> választ
kicsalni. Úgy tett, mintha ő tudna erről legkevesebbet s segített ő
is találgatni ifjú vendégének.</p>
<p>Egyszer aztán azt kérdé tőle Petneházy: «Mi hír Egerből?»</p>
<p>Erre a kérdésre ránczba vonult a basa homloka, látszott rajta,
hogy ez a kérdés boszantja.</p>
<p>– Bizony fiam, Egerből rossz hír jött. Ismerted a kassai
kuruczparancsnokot, Petróczyt?</p>
<p>Ez Petneházynak testi-lelki barátja volt; azonban a török légkör
annyira hatott már az ifju lelkére, hogy jónak látta, némelykor nem
tudni azt, a mit tud.</p>
<p>– Nem ismerem, felelé közönyösen.</p>
<p>A basa gyanúsan nézett szemei közé; kávéját megkavargatá, egyet
szürcsölt belőle fogain át, s hosszú vártatva kimondá:</p>
<p>– Ez a hitszegő kutya átadta Kassát a római császárnak.</p>
<p>Petneházyt ez a hír nagyon megrendíté; alig birta elrejteni
fölindulását; hogy Petróczy, az elégületlenek legszívósbika,
feladja a rábízott Kassát, felső Magyarhon kulcsvárát, a protestáns
felek első védbástyáját: ez több mint árulás, ez árultatás! Most
már bizonyos, hogy Tököli el van fogva, hogy a török porta a
magyarokat a milyen magasra felemelte, olyan magasról ejtette
le.</p>
<p>Petneházynak minden csepp eszére szüksége volt, hogy
megzavarodását eltitkolja; most már ugyancsak örült rajta, hogy
eltagadta Petróczyvali barátságát. Ő is elkezdte azt hűtelennek
szidni a basa előtt. «Mit fog majd erre Tököli mondani?»</p>
<p>A basa megveregeté fiatal vendége vállát bizalmasan s azt felelé
rá:</p>
<p>– Ezt majd megkérdheted tőle nemsokára magad.</p>
<p>Petneházynak erre a válaszra olyasmi jutott eszébe, mintha
Tököli ezóta már a magas mennyekben lehetne s rövid nap alatt neki
is utána kellene menni. Mégis több magyarázatot akart hallani.</p>
<p>– Hogyan gondolod ezt, Abdurrahman? <span class=
"pagenum"><a name="Page_155" id="Page_155">-155-</a></span></p>
<p>– Úgy, hogy Tököli ezóta Sztambulban van és rövid időn téged is
oda foglak küldeni.</p>
<p>– (Értem, a fejemet. Gondolá erre magában a kuruczvezér.)</p>
<p>Késő este volt, midőn Petneházy odahagyta Abdi basát.
Nyugtalansága nem engedte szállására menni, mintha érezné, hogy ott
legkönnyebben rátalál minden veszedelem. – Egy hosszú mellvédes
sáncz vezetett végig a vár keleti oldalán, melynek egyik végét a
hajdani királyi vadaskert zárta el; a kuruczvezér ide jött ki fejét
szellőztetni.</p>
<p>Innen a Dunára és a rákosi rónára lehete látni, jobbról a
Csepel-sziget, balról a Margit-sziget, átellenben a gödöllői halmok
adtak nyugvópontokat; Petneházy azt hánytavetette magában, vajjon a
Csepel-szigeten át, vagy a dunai molnárok segélyével Ó-Buda felől
lehetne-e biztosabban menekülni Hatvan felé. A dunántuli rész felé
nem tanácsos, mert még ott tele van kóbor török hadakkal minden
vármegye s a palotai és veszprémi agák portyázói hamar kézrekerítik
az embert.</p>
<p>Csak az a kérdés, hogyan lehessen észrevétlenül eltünni a
várból? Minden kapu zárva, a külső kapukon kettőzött őrszemek
járnak, minden óranegyedben hallani tábori jelkiáltásaikat:
«Jekhdür Allah!» (egy az Isten!) Egy kis merészség és leleményes
ész azonban könnyen segít; a vadaskert ajtaja nyitva van, azon
keresztül lehet menni, annak belső fala nagy fügefákkal van
bevonva, azoknak a rostélyzatán fel lehet kapaszkodni a fal
tetejére, a fal párkánya aztán lépcsőzetesen hanyatlik egész az
alvárosi sánczig, onnan pedig csak egy jó ugrás s az ember meg van
mentve.</p>
<p>Hogy a vadaskert ajtaja nyitva van, oh! azt Petneházy nagyon jól
tudta, mert hiszen a szép Telli most ott várakozik rá; ő szokta
kedvese előtt e kis ajtót nyitva hagyni, mikor mindenki aluszik a
várban. Hanem ezúttal nem volt szándéka Petneházynak a szép Telli
ragyogó szemeiben vizsgálni a csillagokat, sőt inkább nagyon örült
annak, <span class="pagenum"><a name="Page_156" id=
"Page_156">-156-</a></span> hogy az egész eget bevonta valami
bárányfelhő, s az éj kezdett bizalmas sötétté válni; a mint az
ismeretes ajtócskán belépett, gondja volt rá, hogy az ne
nyikorogjon, azután meg szép óvatosan lappangott végig a
szőlő-rácsozatos fal mellett, lépteire is vigyázva, hogy zajt ne
üssön. Ha Tököli is így megérezte volna egy nappal előre a bajt,
most nem ülne a Jedikulában.</p>
<p>Mátyás király híres vadaskertje már akkor csak névszerint volt
vadaskert, őzek, vadkanok, aranyfáczánok kipusztultak abból, csak
az apró fehér tengeri nyul szaporodott el, az futkosott minden
lépten párosával Petneházy előtt, a kinek most nem sok gondja volt
rájuk, sem pedig arra, hogy a kioszk, melyben Telli vár rá, belül
mind ilyen fehér tengerinyul-prémmel van kiszőnyegezve, még az
oldalai is.</p>
<p>Már elérte a fügefa-rácsozatot, midőn a kert belsejéből
megcsendül egy ismeretes dallam, egyike azon szép török
gházeleknek, miket a shirászi hölgyek olyan bűbájjal tudnak
énekelni, hogy egész éjjel nem bír tőlük aludni, a ki hallja. És
Telli shirászi leány volt.</p>
<p>Erre a dalra szétrepült minden józan gondolat Petneházy fejéből,
elfeledte félelmeit, szökési tervét, Tökölit, Abdi basát, a
Jedikulát és a selyemzsinórt; visszafordult, félrenyomta a süvegét
és bokrokon, virágágyakon keresztül sietett a kioszk felé.</p>
<p>A leány meghallotta a léptek csörtetését és eléje futott, egy
tövistelen sárga rózsabokor alatt találkoztak össze; azt a csókot,
azt az ölelkezést ki tudná megszámlálni!</p>
<p>Tellinek nagy fekete szemei voltak, ezek még a sötét éjszakán át
is tudnak ragyogni; picziny, gömbölyű ajkai: ezekre is rá lehet
ismerni, bár milyen sötét az éj; de a miről még a kriptában is meg
lehetne tudni, hogy ő az, az göndör, rövid haja volt, melynek puha
selymében dúlni szerelmes újjakkal olyan gyönyör! Nem tudom,
jutott-e eszébe Petneházynak e perczben a sírbolt, a hol olyan
sötét van. <span class="pagenum"><a name="Page_157" id=
"Page_157">-157-</a></span></p>
<p>– Olyan sokáig várattál magadra, feddé a leány; forró ölelése
bizonyítá, hogy a várakozás nehéz volt.</p>
<p>– Atyád tartóztatott vissza, Abdi basa.</p>
<p>– S te az apáért elfelejtetted a leányát. Beszéltetek háborúról,
vezérek cselszövényeiről, elveszett várakról, megbukott főurakról;
ezek tégedet érdekelnek nagyon, jobban mint Telli szerelme, Telli
dalai, Telli csókja.</p>
<p>Petneházynak nehéz is volt, meg könnyű is e vádra megfelelni.
Csókkal könnyű, szavakkal nehéz.</p>
<p>– Aggasztó hírek érkeztek atyádhoz. Magyar vezérek estek
fogságba, mások átpártoltak a labanczokhoz.</p>
<p>– Tudom, szólt Telli, nekem is mondta ezeket atyám. Még többet
is mondott, a mit neked csak holnap fog tudtul adni; a mit pedig én
tőlem még ma tudsz; mit adsz érte, ha megmondom?</p>
<p>– Magamat.</p>
<p>– Azzal ne tréfálj; mert ha el találom fogadni, nagyon nehéz
sorsod lesz, akkor nem lesz szabad tőlem eltávoznod soha, és akkor
nem várakoztathatod Tellit magadra fél éjszakán át.</p>
<p>– Jól van, neked ajándékozom.</p>
<p>– Tudod jól, hogy csak cserélsz. Még jobban is megtudod. Atyám a
délesti órákban, hogy rossz hirei jöttek, odahítt magához s azt
kérdé tőlem, ha akarok-e nőd lenni? Gondolhatod mit feleltem.
Elmondá, hogy a kurucz vezérekkel elégedetlen a díván, s rövid idő
alatt nagy változások fognak történni, s hogy egy emberre van
szükség, a kiben a magas kapu megbízhatik, a kinek vitézsége,
hadvezéri ismerete bizonyos, és az senki más, mint te vagy.
Szuleiman basa nagyvezér kérdést tett atyámnál, hogy kit ajánlana a
magyarok közől Tököli helyére, s ő tégedet nevezett meg; két nap
mulva várja vissza a kinevezési fetvát. Látod, Telli mennyire bízik
benned; Telli elárulja neked, hogy három nap mulva nagy úr
leendesz, a nagyúr kegye által első embere Magyarországnak; ezt
Abdi basa el akarta titkolni előtted; elébb azt akarta, hogy légy
férjem, attól <span class="pagenum"><a name="Page_158" id=
"Page_158">-158-</a></span> tartva, hogy ha magas polczodon fogsz
állni, Tellit akkor kicsinyleni fogod; de én nem félek ettől, s
kezedbe adom titkodat; ha szeretsz, csak szivemért szeretsz.</p>
<p>Petneházy szive megtölt mámorral. A miket Telli beszélt, azok
részegítő dolgok voltak; ki ne ittasult volna el beléjük?</p>
<p>– Abdi basa keresztyén szokás szerint akar bennünket
összeesketni. Ma este felhívatta a hamzsabégi lelkészt, két óráig
tanultam tőle a hiszekegyet és miatyánkot; meghallgatod-e?</p>
<p>Petneházy oda vette ölébe a leányt, ki ájtatosan összetéve
kezeit, mondá el előtte a hitformát és az Ur imáját egész a
megkülönböztető végszókig: «mert tied az ország!» a miről a
reformátusok egymásra ismernek.</p>
<p>A kurucz vezér összecsókolá a szép török leány imádságos ajkait;
s azontúl sem Ihánzáde bölcs jóslatai, sem társainak balesetei nem
jutottak eszébe, csak arra hallgatott, miket beszél előtte a szép
Telli? hogyan fog ő valódi magyar nő lenni, kit nem férje őriz, de
erénye, ki nem játékszere, de hitvestársa szerelmesének, és hogy
mindez milyen közel van…</p>
<p>Már hasadt a hajnal, mire Petneházy a vadaskertet ujra
elhagyta.</p>
<p>Másnap reggel felkereste Ihánzádét Petneházy a könyvtár
pinczeboltjában.</p>
<p>– Csodálkozol ugy-e, hogy még itt látsz?</p>
<p>– Szerelmetes fiam – én semmin sem csodálkozom; én azt mondtam,
hogy ma fogsz elszökni, nem tegnap.</p>
<p>– Pedig látod, sem ma nem szököm, sem holnap; hanem itt
maradok.</p>
<p>– Ne úgy mondd, édes fiam! «Itt maradtam» ezt mondhatod. De az,
hogy «itt maradok», az a jövendők árnyékában van, s azokba te nem
látsz. Tudom nagyon jól, hogy miért maradtál itt? Tellivel
találkoztál, vele beszéltél, enyelegtél; tele vagy az ő szemeinek
tüzével. Tellinek igen szép, édes hangja van, azoktól nem hallod a
szót, a <span class="pagenum"><a name="Page_159" id=
"Page_159">-159-</a></span> mit egy fejed fölé lehajló láthatatlan
ajk, hozzád közel beszél; elfelejtesz miatta minden veszélyt,
bánatot, a mi tégedet és hazádat fenyeget. Igen jól van. Azért a mi
meg van írva, az meg van írva; de jusson eszedbe egyszer, majd
mikor erényeidnek, hős szivednek jutalmát várod és – nem kapod meg,
hogy ez büntetés rajtad, a miért egy időben az asszony miatt
elfelejtéd a férfit.</p>
<p>– Ne vádolj, imám; hallgasd meg elébb, a mit nekem Telli
beszélt.</p>
<p>– Édes fiam; nekem abból nincs mit tanulnom, a mit te tudsz.
Tartsd meg magadnak. Nektek van egy hosszú hitformátok, melyben
elmondjátok, hogy miben hisztek: egy Istenben, szentháromságban,
bűnbocsánatban, örökéletben; pedig mindezekben összeséggel nem
hisztek annyira, mint az asszonyok szavában. Nálunk ez a hit
nincsen. A muzulmán őrzi az asszonyt s nem hisz a beszédének.
Tegnap este, mielőtt Abdihoz mentél volna, a basa háremében
felkeresé leányát, Tellit, ki gyermekei közt első kegyencze. Ez
parancsol a többinek, még anyjának is, a ki különben egy tudatlan
shirászi rabnő; senki sem ügyel rá. A basa ölébe vonta leánykáját s
azt mondá neki, szép borzas haját még jobban felborzolva: kedves
leánykám, szemem fénye, holnap reggel férjednek fejét vétetem.</p>
<p>– Micsoda férjének? kiálta közbe Petneházy.</p>
<p>– Épen ezt kérdezte Telli is: «Micsoda férjemnek?» Abdi
elnevette magát: (háremében nevetni is szokott) kicsiny leánykám,
lásd én jól tudom, hogy te Petneházyval titokban megesküdtél,
nejévé lettél; magától a rabnőtől tudom, ki téged minden éjjel ki
szokott bocsátani a háremből a vadaskert felőli ajtón; te magad
mondád el neki.</p>
<p>– Minden éjjel? kérdé szorongó szívvel Petneházy.</p>
<p>– Ne az jusson eszedbe, hogy «minden éjjel»; hanem az, hogy
fejedről beszél valaki.</p>
<p>– De az nem igaz; én hetenkint egyszer szoktam vele találkozni,
egy rövid órára, és lelkemre mondom, e találkozás <span class=
"pagenum"><a name="Page_160" id="Page_160">-160-</a></span> oly
tiszta volt, mint mikor a napsugár és a harmat találkoznak.</p>
<p>– Az mindegy: a bölcs ezt nem kérdezi. Telli lesütötte szemeit,
midőn apja azt mondá, s nem tagadott semmit. Kedves leánykám,
férjednek meg kell halni. Telli azt kérdezé, miért? Mert áruló,
felelt a basa. Mit vétett? kérdé Telli. Még nem vétett, de majd
véteni fog. Kár érte, mert igen szép ember, mondá Telli; ne ölesd
őt meg holnap; hadd éljen még egy hétig. Sokat kérsz, mondá a basa,
annyit nem adhatok; de ha még gyönyörködni akarsz szép szemeiben,
engedek egy napot és két éjszakát, egy napig, két éjszakáig nem
öletem meg; addig örüljetek egymásnak. A dervis vállára ütött a
bámulva hallgató Petneházynak. Kedves fiam, az egyik éjszaka már
letelt!</p>
<p>Petneházy felrezzent ámulatából.</p>
<p>– Ez mese. Álmodtad ezt, elámított valaki, a kitől hallád.
Hiszen, ha Abdi azt hivé, hogy Telli nőm, hogy bízta volna rá azt a
titkot, hogy engem meg akar öletni, azzal az engedélylyel, hogy
engemet még azután többször láthasson, velem beszélhessen? hisz azt
csak képzelheté, hogy egy szerető hölgy figyelmeztetni fogja
kedvesét e veszélyre, mely feje fölött függ, s azon lesz, hogy őt
megszöktesse onnan, a hol fenyegetik.</p>
<p>– Pedig te előtted Telli nem árulá el e titkot, ugy-e bár?
Egészen más dologról beszéltetek. Dicsőségről, stambuli útról,
kitűntetésekről, aztán boldog szerelemről, vidám családi körről, a
mikben a keresztyének annyi költészetet találnak? Telli mosolygott,
Telli szemei ragyogtak, Telli boldog volt; tehette volna-e ezt, ha
az igaz volna, hogy Abdi basa két nap mulva le akarja Petneházyt
fejeztetni? Tudna-e ily képtelenséget összerímezni valaki? ugy-e
bár?</p>
<p>– Ugy van. Ezt magyarázd meg.</p>
<p>– Szerelmes fiam: a süketnek éles szemeket adott az ég, hogy
lássa, a mit meghallani nem bir; a vaknak finom hallást, hogy
pótolja szemeinek látását; de te vak is vagy, <span class=
"pagenum"><a name="Page_161" id="Page_161">-161-</a></span> süket
is vagy; neked érezned kell; ütést kell érezned, kemény ütést, hogy
magadhoz térj. Legyen meg az is. Jöjj el ma este, mikor a muezzim
másodszor kiált a minareten, a győzelemtérre, hol a csigaszökőkút
van: ottan találsz a kút fala mellé elrejtve egy gyaloghintót
hordárok nélkül. Ott várj addig, míg én is megérkezem: a többit
majd megmondom akkor, vagy talán nem is mondom, de meglátod
magad.</p>
<p>Petneházy nem felelt, de arczából láthatá Ihánzáde hogy az
ajánlatot nincs kedve elfogadni.</p>
<p>– Te csak a muezzim harmadik kiáltása után vagy a vadaskert
kioszkjába rendelve, addig visszatérhetsz.</p>
<p>Petneházy meg volt lepetve:</p>
<p>– Honnan tudod ezt?</p>
<p>– Az idők kiszámítása, egyszerű összeadás és kivonás.</p>
<p>– Homályosan beszélsz.</p>
<p>– Annak, a ki nem gondolkozik, fölötte homályos az; – majd
világosabban fogsz érteni, ha látsz. Nem akarod megtudni e kérdés
magyarázatát: «minden éjjel»?</p>
<p>Petneházy fogva volt e szóval. Ihánzáde tudta, hogy a féltés
foga erősebben megragadja a férfit, mint az oroszláné.</p>
<p>– Jól van. El fogok menni.</p>
<p>– Addig is két dologra kérlek: egyik az, hogy ne menj haza,
egész nap ne légy szállásodon. Mikor az embert a veszély keresi, jó
neki nem lenni otthon; az úgy is addig keres, míg rád talál.</p>
<p>– Kedvedért ráállok.</p>
<p>– Másodszor arra kérlek, hogy meg ne kisértsd a várnak bármelyik
kapuján való kimenetelt, mert azt elhiheted nekem, hogy a parancs
már ki van adva: bármerre akarnál eltávozni, rögtön elfogjanak.</p>
<p>Petneházy vállat vont, mint a ki ezt sem hiszi.</p>
<p>– Én kisegítelek e kelepczéből, a miben lánczczal és selyem
hálóval vagy megfogva; de senkivel ne közöld titkodat. Hogy
meggyőzzelek a veszély jelenlétéről, egyre figyelmeztetlek.
<span class="pagenum"><a name="Page_162" id=
"Page_162">-162-</a></span> A míg hozzám jöttél, hátad mögött egy
édespiláf áruló török jött mindenütt, fenhangon kiabálva: «vegyetek
piláfot, édes piláfot!» erre te eddig nem figyeltél; majd vigyázz
reá, most itt áll az ajtóm előtt, s a mint kimégy, ismét utánad fog
menni, fejére teszi kosarát, vállára veszi háromlábu asztalát s
kisér, kiabálva mindenütt; a hol te megállsz, ő is megáll; ha
valami házba bemégy, annak az ajtaja előtt lerakja sátorfáját, s
méri a nádmézes rizspogácsát a jövő-menőknek. Ez a rád vigyázó kém.
Egy átöltözött mutefellika, a ki fejével felelős a tiedről, s ezért
mindenütt nyomban követ. Ha pedig egyszer valamelyik kapuhoz
közelítenél, akkor ez a mutefellika egyszerre meggyorsítaná
lépteit, eléd kerülne, elhagyna nehány lépéssel s az őrház előtt
háromszor kiáltva: vegyetek édes piláfot! ez volna az, a kit az
őrszemnek le kell tartóztatni. Ha kimégy, majd tapasztalod, hogy
igazat mondtam. A süteményárus mindenütt kisérni fog. Meg sem
intheted érte, mert hiszen neki az a kenyérkeresete, hogy a várost
járja, s arról nem tehet, ha te is mind ott jársz, a hol ő. De ne
is erőszakoskodjál vele, hanem légy ravasz, mint ellenfeleid. Itt
vannak mindenféle kitömött állatok a régi Mátyás-gyüjteményből, a
miktől a törökök irtóznak; ezek közül egy kis fekete patkányt rejts
el mentéd ujjába. Mikor le akarod a kémet rázni nyakadról, fordulj
oda hozzá s kérd, hogy engedjen a hátán levő kosárból piláfot
választanod; akkor csusztasd a sütemény közé a kitömött patkányt.
Azzal keress fel valami piaczot, a hol török nép van; ott menj be a
kapu alá; a kém a kapu előtt megálland, a nép körülfogja,
süteményét venni kezdi s megtalálja közte a patkányt. Arra mindenki
«varázslót, hitetlent» fog kiáltani, a mutefellikát megrohanják; te
az alatt, míg a kém felvilágosítja, hogy ő ki és mi, a zavarban
nyomot veszthetsz s a kitüzött helyre siethetsz, onnan aztán az én
gondom téged odább vinni.</p>
<p>Petneházy csakhamar meggyőződött felőle, hogy Ihánzáde sok
tekintetben igazat mondott. A mint elhagyta a <span class=
"pagenum"><a name="Page_163" id="Page_163">-163-</a></span>
könyvtárt, mindjárt sarkában volt az édespiláf-árus, s azontul
kisérte utczáról utczára; azt is megkisérlé vele, hogy mi fog
történni, ha valamelyik kapuhoz közelít? a piláfárus ott gyorsított
léptekkel eléje került s az őrterem katonái mind előjöttek a
kiáltozásra, mintha ők akarnának legerősebben czukorcsemegéket
vásárlani; Petneházy aztán felkerült a bástyáknak, a hol rajta
kívül egy lélek sem járt. Arról már meggyőződött, hogy itt ebben a
várban fogoly. De azt nem birta megérteni, hogy Telli tudhatta
volna ezt már tegnap, és ne mondta volna meg neki.</p>
<p>Ebben az egyben mégis aligha nem csalódott a becsületes
Ihánzáde. Aztán mit is vétett ő, a miért egyszerre a legmagasabb
kegy fokáról a legmélyebb bünhődés padja alá essék? Elég-e Tököli
kegyvesztése, a protestáns vezérek elpártolása arra, hogy minden
magyar és református feje érett gyümölcscsé váljék a porta
előtt?</p>
<p>Erre a kérdésre senki sem adott neki választ, pedig mögötte húsz
lépésnyire voltak azok a nyitott szájak, a mik megfelelhettek volna
rá: a bástyabörtönök alacsony ablakai, kettős vasrácsokkal, sűrű
sodronyhálóval elsötétítve, csak azokhoz kellett volna fordulnia,
azok majd elbeszélték volna, hogy lenn a dohos bástyafenéken most
is száz meg száz jó magyar keresztyén alatt rohad a nyirkos szalma,
kiknek minden vétkük abból áll, hogy népük szeretete kitünteté
őket; a kik ott már hosszú évek óta sorvadnak, a nélkül, hogy
valaha megmondták volna nekik, hogy miért? Néha egy-egy keresztyén
udvartól jövő követ meglátogatta őket, adott nekik alamizsnát, de
panaszkodniok nem volt szabad; különben őreik megverték őket. A
sűrűen egymásután következő várkormányzó basák nem is igen
tudhatták, miért verette azokat bilincsbe a megelőző
parancsnok?</p>
<p>Hanem hát Petneházy e néma szájakra nem ügyelt, szive nagyon el
volt foglalva azon talány fejtegetésével, a minek neve asszonyi
szív; a börtönök pedig sokkal mélyebbek, <span class=
"pagenum"><a name="Page_164" id="Page_164">-164-</a></span> hogy
sem azokból lánczcsörrenés, epedő sóhajtás felhangzanék.</p>
<p>A bástyán volt egy nagy terebély fűzfa, Petneházy az alá leült,
a piláf-árus nem messze tőle szintén lerakta sátorfáját. Petneházyt
e nyilt szemtelenség nagyon ingerlé; ha a nő iránti szerelme
bátorsága jobb részét el nem orozta volna, bizonyosan megdöngette
volna az álczás mutefellikát gubacsfejű buzogányával, a kinek ezen
a magányos helyen csakugyan nem volt semmi ürügye mézespitét
árulni.</p>
<p>Azonban ez az egy gondolat nem hagyott nőni szivében semmi mást;
e miatt nem látta az ős Buda templomain meredő minarékat, nem vette
észre az utczakövek közt, miken végig gázolt, a püspökök és hadfiak
síremlékeit, miket a templomokból, a sírboltokból kihánytak és
kövezetnek használtak fel; csak Telli szemei felől kért
magyarázatot a sorstól. – Azt is elfelejtette, hogy egyék;
naphosszant ácsorgott a bástyán, várva, hogy este legyen; végre
megszólítá a nyomában járó mutefellikát, hogy engedjen süteményéből
választani, s míg annak háti-kosarából válogatott, a kitömött ürgét
oda rejté a pogácsák közé. Azzal sietett a György-térre; ott betért
egy földalatti lebujba, hol méhsert árultak, a mutefellika kívül
maradt.</p>
<p>A csel sikerült, az őgyelgő népség rögtön észrevette a
tisztátalan állatot a sütemény között, s nagy lármát ütött a
mutefellika ellen; a ki azonban nem ijedt meg a zajtól, hanem
elvetve kosarait, pisztolyt, handsárt huzott elő, s halállal
fenyegetett mindenkit, a ki hozzá közelít. – Utoljára egy nagy
kővel találták, arra összeesett; Petneházy közbeveté magát, hogy
agyon ne verjék, beczipelte a csárdába, ott rábízta a csaplárosra,
hogy vegye ápolása alá, s reggelig ki ne engedje menni onnan. Adott
neki érte egy pár régi denárt.</p>
<p>Azután megszabadulva kisérőjétől, egy pár sikátoron át nyomot
vesztett s a bekövetkező sötétség oltalma alatt <span class=
"pagenum"><a name="Page_165" id="Page_165">-165-</a></span>
eljutott oda, a hova Ihánzáde rendelé, a csiga-szökőkúthoz.</p>
<p>Egy nagy, márványból faragott tengeri csigahéj alakja volt az,
mely a medenczét képezé; a csiga minden rovátkájába egy-egy
tartomány czimere volt domborul kivésve, mik Magyarországnak
hódolnak, közöttük volt még Ausztriáé is, a mi azt bizonyítá, hogy
e szökőkutat Mátyás király Bécs bevétele után emelteté. Hajdan
gazdagon csorgott e nevezetes csigateknő rovátkáin alá a víz, mit a
budai hegyekből vezettek idáig égetett cserépcsövek; most már
megromlott a vízvezető s a gyér nedv cseppenkint hull alá a
czimerekről, mik nem tartoznak Magyarországhoz többé, mintha
siratná a gyönyörűséges multat s a szomorú jelent.</p>
<p>A csigakút mellett ott állt már a gyaloghintó, egy kisded,
egyszerű palankin, a minőkben a török világ idejében hordatták
magukat a budai delnők. Csak egy hordár volt mellette, az is a
gyaloghintó első rudjai között heverészett és kényére falatozott
valami kenyeret és hagymát.</p>
<p>– Vársz valakire? kérdezé tőle Petneházy.</p>
<p>– Csak a muezzim második kiáltása után.</p>
<p>– Engedd meg, hogy én addig beülhessek a zsellyeszékedbe; én is
akkorra várok valakit.</p>
<p>A hordár elfogadta a neki nyujtott fél tallért és megengedte
Petneházynak, hogy addig üljön fedett hintajában. A kuruczvezér e
helyen legjobban elrejtve érezheté magát; hogy jutna eszükbe
üldözőinek őt ott keresgetni?</p>
<p>A várakozás ideje hosszú volt, Petneházy az alatt azt
számlálgatá, hány könyet sír le ezalatt a csiga Magyarország
czimere fölött.</p>
<p>Végre elkiáltá magát a muezzim a győzelemmecset minaretjéről:
Lailla il allah! utána a többi tizenegy mecset toronyőre, míg az
üvöltő hangok a viziváros tornyai felé enyésztek el; ez jelenté
körülbelül az éjfélt.</p>
<p>Petneházy kitekinte a hintóból. – Még nem érkezett meg, a kire
vársz? <span class="pagenum"><a name="Page_166" id=
"Page_166">-166-</a></span></p>
<p>– Még nem, felelt a hordár.</p>
<p>– Az sem, a kire én várok.</p>
<p>– De az már megérkezett; felelt a hordár.</p>
<p>– Hol van?</p>
<p>– Én vagyok az, szólt közelebb lépve s Petneházy most már
bámulva ismerte fel benne Ihánzádét, ki nemcsak álköntöst viselt,
de fehér szakállát is levágta s a helyett feketét kötött fel.
Petneházy elgondolhatá, hogy ez mégis több mint tréfa, mikor egy
imám saját szakállát levágja, hogy idegent kössön fel. Itt szakáll
és fej között van választás.</p>
<p>– A kit várunk, nemsokára itt lesz; te addig, édes fiam, keresd
meg a hintóban azt a csomagot, melyben számodra álruhák vannak, s
cseréld el velük köntöseidet, hogy fel ne ismerjenek.</p>
<p>Petneházy szót fogadott, mint egy gyermek, a ki ujját
elmetszette, az orvosnak.</p>
<p>Valami kopott köntös volt az, a mit magára kellett vennie, nehéz
a zsírtól és foghagymaszagtól. Azonfelül Ihánzáde egy ollóval
hosszú fürteit is levagdalá, hogy a turbán alól ki ne
csüngjenek.</p>
<p>Petneházy kábult volt, engedett mindent történni az öreg kedve
szerint.</p>
<p>Alig voltak készen az átalakítással, midőn a várkastély felől
egy szürke palástba burkolt alakot láttak feléjük közelíteni;
Ihánzáde megfogá Petneházy kezét.</p>
<p>– Most jól megnézd, ki ez?</p>
<p>Sötét volt, az alak palástba burkolva, messze is volt még; de
Petneházy már a járásáról felismeré: – Ez Telli.</p>
<p>Ihánzáde megrántá kezét: – Ő az. Hallgass.</p>
<p>Az alak egyenesen a hintóhoz jött, ott megállt. A csillagfénynél
jól lehetett arczát látni. Valóban ő volt.</p>
<p>– Te vagy itt, Ibrahim? kérdezé. Petneházy a hangot is jól
ismeré.</p>
<p>– Én vagyok, asszonyom.</p>
<p>– Tehát siessetek. Tudod már, hová? <span class=
"pagenum"><a name="Page_167" id="Page_167">-167-</a></span></p>
<p>– Tudom.</p>
<p>A delnő beült a gyaloghintóba. Petneházy még kérdezni akart
valamit az imámtól, de az inte neki, hogy hallgasson, s maga elől
emelve fel a hintó rudjait, Petneházyt hátra küldé.</p>
<p>A magyar ifju reszketett a leány miatt; hova viteti magát e
leány ily késő éjjel, egyedül, ez alvó utczákon keresztül? Buda
főutczáján még akkor szép tömött sorban álltak a házak, mint a
királyok idejében, de a sok ostrom után össze-vissza lyukgatva már;
a falak megrepedezve, a tetőzetek rongyosan, az ablakok hártyával
beragasztva; több helyen betömve szalmával; mostoha gyermek alakja,
kinek gondnoka rabló!</p>
<p>Petneházynak soha sem jutott még eszébe, hogy ezek a házak
milyen rútak, milyen nem laknivalók!</p>
<p>Végre egy emeletes ház elé értek a félreeső Abdallah-téren;
annak a háznak a földszinti szobái lóistállókká voltak alakítva, az
emeletében pedig Ozman bég lakott, a mutefellikák agája, egy fiatal
afrikai, kivel nem egyszer ült együtt Petneházy egy palaczk tiltott
nedv mellett, s olyankor sokat eltréfálgattak szép asszonyokról, a
kik olyan kedvencz tárgyai az ifjak beszélgetéseinek. Oh e tárgyban
Ozmán bég tapasztalt vitéz volt!</p>
<p>A ház emeletének két ablaka ki volt világítva és sárga
függönyökkel bevonva, jeléül, hogy ott még ébren vannak.</p>
<p>A gyaloghintó e ház kapuja előtt állt meg. A delnő hirtelen
könnyedén kiszökött a hintóból, a kaput felnyitá egy nála levő
kulcscsal s maga után ismét bezárta.</p>
<p>Petneházy nem kérdezett semmit, meg sem mozdult helyéből, ott
állt a gyaloghintó rudjai közt, – melyen saját maga hozta a jól
ismert kéjencz lakáig szive szerelmesét.</p>
<p>Nem sokára élénk kaczagás, vidám enyelgő beszéd hangzott a
kivilágított szobákból; Petneházy jól felismerheté azokban Ozmán
bég és Telli hangját. Azután mandolinjáték keveredett az enyelgő
hangok közé, s a <span class="pagenum"><a name="Page_168" id=
"Page_168">-168-</a></span> kuruczvezér hallá azt a mézédes dalt,
Hafiznak azt a szép dalát, mely lelkét annyiszor ábrándos álmokba
ringatá, melynek minden hangjához egy-egy szépen álmodott rege volt
kötve emlékében.</p>
<p>Azután félbeszakadt a dal, a vidám nevetés; Petneházy látott a
sárga függönyökön páros árnyékokat megjelenni, mik karöltve járnak,
fejeikkel egymáshoz hajolnak, karjaikat egymás válla körül
fonják.</p>
<p>– Megöljem-e ezt a némbert? kérdé fagyosan reszkető hangon
Ihánzádétól.</p>
<p>– Dehogy öld meg; szólt csendesen, térdeire könyökölve az öreg.
Még most keveset tudsz felőle, mert még most gyűlőlöd. Többet kell
megtudnod, hogy megvesd, elfelejtsd, hogy rá ne gondolj többet;
várd el a muezzim harmadik kiáltását, addig nem oly nagy az idő.
Mindenekfelett azonban arra gondolj, hogy Budavára kapui rád vannak
zárva s első gondod most, hogy a kapukon kívül légy; a mire
bizonynyal mondom, itt az alkalom.</p>
<p>Petneházy erre lázas dühvel ezt mondá az imámnak:</p>
<p>– Ha olyan öreg volnék is, mint te vagy, ha olyan hideg volnék
is, mint ez a kő itt lábam alatt, mégis meg kellene ölnöm
szeretőmet, ha azt más karjai közt találom.</p>
<p>– Jól van, hát öld meg, hanem annyit tégy meg a kedvemért, ne
öld meg most, hanem majd egy óra mulva. Veled van zsebórád.</p>
<p>Petneházy elővonta oldalzsebéből a türkizzel kirakott gömbölyded
zsebórát, minőt főurak nagy fényűzés gyanánt hordoztak s a
kivilágított ablakok derűjénél megnézte, hányat mutat? éjfél után
egy óra volt.</p>
<p>– Jól van; éjfélután két óráig tudok tűrni; de azután hiába
szólsz többet, meghal ő, és meghalok én. Nem kellett volna velem
ezt tudatnod. Most már gyűlölöm az életet, gyűlölöm magamat,
gyűlölöm az egész világot.</p>
<p>– Ezt tudtam én előre; hanem azt is tudom, hogy egy óra mulva
azt fogod mondani: most már megvetem az életet és magamat, és az
egész világot; és hidd el kedves <span class="pagenum"><a name=
"Page_169" id="Page_169">-169-</a></span> fiam, ilyen emberek azok,
a kik elsők szoktak lenni ostromlott várak falain.</p>
<p>A dal újra megcsendült, kétszer is abbamaradva, – mintha csók
szakította volna félbe; azután kialudtak a lámpák a szobában, a
kapu újra kinyilt, s Telli gyorsan suhant ki rajta, hirtelen, mint
kit lopáson kaptak, elbujva a gyaloghintó függönyei közé; onnan
susogott ki az imámhoz: «tudod már hová?»</p>
<p>A két férfi felemelte a palankint s az imám ment ismét elől.</p>
<p>Lekerültek a bécsi kapunak, egész bátran lehaladtak az őrházig;
ott az őrszem megállította őket: «kik vagytok?»</p>
<p>Telli kinyujtá kezét a függönyök közül, melyen Abdurrahman
talizmán gyűrűje ragyogott, az őr-basi a fáklyavilágnál
megvizsgálta azt, ráismert s nem kérdezé a bennlevő nevét; sokszor
történhetett már ez eset.</p>
<p>A vastag kaput kinyiták előttük, félig elfordítva nyikorgó
sarkaiban; a palankin hordárjai kimenekültek a várból. Petneházy
nem volt senki foglya többé. Szeretője által menekült meg, de azért
most még inkább meg akarta azt ölni.</p>
<p>A vár alatt végig haladva, innen a malmos palánk felé tartottak,
annak a tulsó partján állt, hol most a Horváth-kert terül, egy
erősen körülfalazott majorlak, kapuja és falai hegyes szegekkel
kiverve; maga a ház teteje rongyos, a vakolat körül lehullt róla.
Ebben a házban lakott egyedül a vén zsugori Sejtán bég: egy
mohamedánná lett zsidó, közel hatvan esztendős már, rút, fertelmes
arczú majom, gazdag, de piszkos, hat lépésnyire nem lehetett
mellette megállani.</p>
<p>Ennek a kapuja előtt tették le a palankint. Telli kiszállt a
hordszékből és egy kavicsot véve fel a földről, azzal a zárt lak
egyik vastáblás ablakát meghajítá. Erre a vastábla közepén egy kis
kerek lyuk nyilt meg, s azon kiszólt Sejtán bég ismeretes hangja:
«Ki van alant?»</p>
<p>– Én vagyok itt, felelt rá Telli. Én, a shekerbuli. <span class=
"pagenum"><a name="Page_170" id="Page_170">-170-</a></span></p>
<p>Ez a szó keresztül nyilallott Petneházy szivén. Ezt a nevet ő
adta szerelmesének, egy boldog önfeledés pillanatában, ő szokta így
nevezni: shekerbuli (czukorfalat).</p>
<p>A vén Sejtán nyájasan dörmögve jött le e szóra kapujáig, lánczra
kötötte az ugató kutyákat, lekapcsolta a vasrudakat belülről,
mikkel a kapu el volt rekesztve, kinyitotta a zárakat s akkora rést
nyitva, a mekkorán Telli befért, kezét nyujtá elé s bevonta a
házba. Vasrudak és lakatok újra csörömpöltek utána.</p>
<p>Petneházy az ámulattól nem birt magához térni; nem szólt az
imámnak semmit. Csak állt ott elmerevülten, eszméinek nem bírva ura
lenni.</p>
<p>Nehány percz mulva a majorlak belsejéből kihangzott a
mandolin-pengés, s az ismeretes szerelmi dal, mire az ifju oly jól
emlékezett.</p>
<p>– Mit jelent ez? kérdezé el-elfuladó lélekzettel.</p>
<p>– Mit jelent? riadt rá Ihánzáde kemény, dorgáló hangon. Ez azt
jelenti, hogy nyomorult bolond vagy; ki egy mindennapi rabnőt
angyalként imádsz, ki egy háremhölgy miatt elfelejted hitedet,
hazádat és eljegyzett mátkádat, ki téged mindennap megsirat.</p>
<p>Petneházy megdöbbenve tekinte az öregre, e hang nem az volt,
melyen az imám szokott vele beszélni. Azt hivé, valaki más áll
előtte.</p>
<p>– Te vagy az. Ihánzáde?</p>
<p>– Helyén a kérdés! Én nem vagyok Ihánzáde, hanem Gábriel Péter
barát; sok év óta Ihánzáde rabszolgája, annak holta után alakmása,
ki téged gyermekkorod óta ismer, karjain hordozott, mikor még eszed
nem jött meg s újra karjára vesz, midőn nem tudod eszednek hasznát
venni.</p>
<p>Petneházy szemeit elborítá a köny: erőtlenül borult az agg férfi
keblére és sírt, mint egy gyermek.</p>
<p>– Most már érted a talányt. Tudod mit jelent Abdi szava: «minden
éjjel». Tudod, hogy kire pazarlád szived szerelmét? Ilyen a török
háremek leánya. Megcsal, midőn <span class="pagenum"><a name=
"Page_171" id="Page_171">-171-</a></span> vőlegénye vagy, egy
ifjuért, a kit szintén szeret, s megcsal egy vén emberért, a kit
utál, de a ki gazdagabb, mint te. Ugy-e szép dolog török férjnek
lenni?</p>
<p>Petneházy szégyenlette, hogy sírt; letörlé könyeit.</p>
<p>– Akarod-e megölni?</p>
<p>Petneházy nevetett.</p>
<p>– Azt nem, de küldeni fogok neki egy erszény aranyat; – mert
látom, hogy adósa vagyok, s nem akarok az maradni. Most siessünk
tova. Fojt a levegő Budavár körül.</p>
<p>A barát, kinek török nevével többé nem lesz találkozásunk, azt
tanácslá Petneházynak, hogy menjen előre a Gellérthegy felé, a hol
Mihály püspök sírköve az útfélre vetve áll; neki még maradnia kell
mintegy félóráig. Addig valami végezni valója van.</p>
<p>Petneházy szót fogadott, a láz gyötrötte azon ház közelében, a
hol oly mélyen megaláztatott, mélyen, mert szivét érte a gyalázat.
A barát egyedül maradt.</p>
<p>Azalatt a Sejtán házában folyt a dal, a dobverés, a csengetyűs
nakara zörgése kihangzott az utczára. Telli a tánczhoz is értett,
mint akármely utczai bayadér. A háremben úgy nevelték.</p>
<p>Hanem az mégis szívtelenség volt tőle, hogy szeretője előtt
elhallgathatta, a mit atyjától megtudott, hogy annak csak egy napja
van még élni.</p>
<p>A fukar ajtaján ismét zörögtek a lakatok és vasrudak; ő maga
nyitotta azt ki Telli előtt, ő maga zárta be utána.</p>
<p>A leány kaftánja alatt egy erszényt rejtegetett: a fukar Sejtán
bőkezű a bayadérek irányában. Midőn a gyaloghintóhoz ért, sietséges
hangon mondá az öregnek: «hol van társad? hívd gyorsan: a harmadik
kiáltás előtt a vadaskert alatt kell lennem».</p>
<p>Az öreg tudta azt jól: Petneházy volt akkorra odarendelve.</p>
<p>– Társam nincs itt, nem is jő elő hamar – viszonzá, – az imént
három tolumbadsi ment erre részegen, azok belékötöttek,
<span class="pagenum"><a name="Page_172" id=
"Page_172">-172-</a></span> összeveszett velük, az őrjárat aztán
mind valamennyit bevitte a gömbölyü toronyba, onnan reggelig ki nem
eresztik őket.</p>
<p>Az oldaliszk nagyon megijedt e szóra.</p>
<p>– Mit tegyünk? Nem lehetne-e itt valakit találni, a ki helyette
a palankinhoz állna?</p>
<p>– Ha sokáig keresgélünk, legfelebb tolvajokra akadhatunk, a kik
bennünket kifosztanak. Nekem ugyan semmim sincsen, de neked…</p>
<p>– Hogyan jussak így be a várba vissza? nőruhában feltűnök;
mindent kitudnak.</p>
<p>– Tanácslok valamit, a hintó ülése alatt van egy csomagba kötve
férfiruha; gazdája ott feledte; azt vedd magadra, így visszamehetsz
a várba, ha a basa gyűrűjét mutatod; azt hiszik, valami megbizott
oglánja vagy, odáig majd én elkisérlek.</p>
<p>– De hol öltözzem fel itt az utczán?</p>
<p>– Hát eredj be a palankinba, ott senki sem lát meg.</p>
<p>Telli úgy tett; bement a palankinba és átöltözött. Nem is
gyanítá, hogy azok Petneházy ruhái, a miket fölvesz. Mikor készen
volt, az erszényt övébe rejté s ismét kilépett a palankinból.</p>
<p>Körülnézett: az öreg nem volt sehol. Kereste, suttogva hívta;
nem felelt senki; egyedül volt az egész sötét utczában. Azalatt,
míg átöltözött, a barát úgy eltünt a hintó mellől, hogy léptei
hangját sem hallhatá.</p>
<p>Látva, hogy magára van hagyva, elkezde futni a vár felé; azt
hivé, valaki fut utána, pedig csak a viszhang volt az, a mit a
magas várfalak adnak. Elfulladva ért a várkapuig; mutatá az őrnek
Abdi gyűrűjét; ha az őr kevésbé álmos, meg kellett volna ismernie
remegéséből a nőt; így szabadon hagyá a kapun bejőni.</p>
<p>Az ismerős utczákon már visszatért az odaliszk bátorsága; itt
többé nem rabolhatják ki; minden utczaszegleten katona állt, s az
őrjáratok ellen megvédte Abdi gyűrűje. Sietett a vadaskert felé. A
muezzim épen akkor kiáltott <span class="pagenum"><a name=
"Page_173" id="Page_173">-173-</a></span> harmadikat, a midőn az
alacsony kertajtón belépett. Hátranézett: nem jő tán épen e
perczben Petneházy? vagy már talán itt is van? Ő türelmetlen
szokott lenni. Mint a kik igazán szeretnek. Milyen kár érte, hogy
már holnap meghal. Olyan szép ifju és meg kell neki halni!…</p>
<p>De minek mondaná ezt meg neki? minek rontaná el vele a mai
napot? Hadd legyen még reggelig öröm, szerelem és mámor. Reggel úgy
is ketté szakítja azt Abdi basa.</p>
<p>… Abdi basa azonban mást gondolt. A mint a piláf-árus történetét
hírül vette, rögtön átlátta, hogy Petneházyt sokáig szem elől
elbocsátani veszedelmes. Az ember ravasz, vagy legalább ravasz
tanácsadói vannak; jobb lesz vele gyorsabban elbánni.</p>
<p>Azt tudta, hisz kegyes elnézése volt rajta, hogy Telli a
vadaskert kioszkjában fog összejönni vélt férjével. Attól is
tarthatott, hogy a nő elárulja férje előtt a veszélyt, mely feje
fölött függ. Rosszúl ismerte leányát. Azért ezuttal megparancsolá
Telli anyjának, hogy ma este leányát sehova se bocsássa; két
mutefellikát pedig kiküldött a vadaskertbe, hogy rejtőzzenek el a
kioszk ajtajánál, s a mint az éjjel egy fiatal férfi magyar
köntösben az ajtón be akar menni, azt rögtön ragadják meg s vágják
le a fejét.</p>
<p>Tellinek könnyen sikerült anyja tilalmát áthágni, ki nem volt
előtte egyéb, mint egy megvénült rabnő, ajándékokkal, édes itallal
épen úgy megvesztegethető, mint a többi. Ő az éjjel is kiment
szokott kalandjai után, mik Abdi basa előtt mind Petneházy rovására
mentek. A muezzim két kiáltása között pedig nem Petneházyé voltak a
gyönyör órái.</p>
<p>A két mutefellika unhatta magát erősen a vadaskertben, rájuk
levén parancsolva, hogy sem állóhelyükből megmozdulniok, sem
egymással beszélgetniök nem szabad.</p>
<p>Mikor a muezzin harmadik kiáltása elhangzott, akkor hallatszott
a kertajtó halk nyikorgása s utána közeledő léptek a kigyózó út
porondján. A két mutefellika jól figyelt arra. <span class=
"pagenum"><a name="Page_174" id="Page_174">-174-</a></span></p>
<p>Néhány percz múlva a kioszkig érkezett a kire vártak. Egy karcsu
ifjú magyar öltözetben. Arczát a sötétség miatt nem lehetett
felismerni; – és nem is volt arra szükség.</p>
<p>A mint az ifjú alak a kioszk ajtaja felé nyult, hogy a kulcsot a
zárba belétegye, egyszerre előugrott két felől a két mutefellika,
egyik hirtelen hátraszoritotta az áldozat két karját, a másik épen
olyan gyorsan lenyomta fejét, arczczal a föld felé, és egy
handzsárvillanás alatt a fő hajfürtjeinél fogva a zsoldos kezeiben
maradt. A holttestet félretevék a bokrok közé, a levágott főt
beletették az érte küldött bársony erszénybe s korán reggel
felvivék azt Abdi basához, ki épen akkor kapott Belgrádból, a
fekete nagyvezértől egy megdöbbentő izenetet, mely tudatá vele,
hogy az úgynevezett Ihánzádé Mehemet dervis nem egyéb, mint Gabriel
Péter gyaur szerzetes, régi rabszolgája, a volt imámnak, ki míg
Sztambulból száműzetése helyére Budára utaznék, egy kis faluhelyen
meghalt; a rabszolga, egyedüli kisérője, felvette ura köntösét,
titkos iratait, s most nem egyébért tartózkodik Budán, mint hogy a
vár gyöngéit kitanulva, arról a keresztyén tábornak tudomást adjon,
s a kurucz vezéreket, a kik még a portához hívek maradtak,
elcsábítgassa. Vigyázzon Petneházyra, s a kémet akasztassa fel.</p>
<p>Abdi basa övébe dugá a levelet s asztalára helyezé a bársony
erszényt a levágott fővel.</p>
<p>– Már vigyáztam reá; mondá, a levél szavaira felelve. Ez nem
árul el senkit.</p>
<p>Azzal kifizetett a két mutefellikának kétszáz dinárt, megdicséré
őket, s rájuk bízá, hogy most meg menjenek el az imám szállására, s
a mint megkapják, minden szó nélkül vágják el a fejét.</p>
<p>Egy óra mulva jelenté a basa teskeredsije, hogy a mutefellikák
visszatértek; az imámot nem találják sehol, hanem iróasztalán
leltek egy levelet, az Abdi basának szól; tudja meg, mi van benne.
<span class="pagenum"><a name="Page_175" id=
"Page_175">-175-</a></span></p>
<p>Abdi basa felszakgatá a levél zsinórjait s ezt olvasá
belőle:</p>
<p>«Abdurrahman! Sem engem, sem Petneházyt többé ne keress; majd
megtalálsz bennünket, a midőn nem óhajtanád. Mire e levelet
olvasod, mi mind a ketten a keresztyén táborban vagyunk. – Barátod
Ihánzádé Mehemed.»</p>
<p>– De Petneházy nincs ott… suttogá Abdi, megdöbbenve a levél
tartalmán és sietett az asztalhoz, melyen a poronddal töltött
erszényben a levágott fő állt, s felnyitva azt, kivette belőle a
főt. – Telli feje volt az, szép borzas göndör fürteivel, –
melyekkel úgy szeretett játszani a basa.</p>
<p>Abdi felordított dühében és fájdalmában. Majd a levágott fő
ajkait, szemeit csókolá, majd átkokat szórt a barát és a kurucz
hadnagy ellen; hasztalan, a lecsukott szemek és ajkak csókra fel
nem nyilnak többé, s a menekülteket török átok utól nem éri ott, a
hol vannak.</p>
<p>A basa véráldozatokkal gyógyítá fájdalmát; a két mutefellika, ki
e rossz szolgálatot tevé, bámulhatott, midőn a jutalomnyerés után
egy órával a vesztőkaróhoz hurczolák őket; az egész háremőrség
fejével lakolt; Telli anyját zsákba kötötték, kigyók és patkányok
közé, úgy hajíták a Dunába; hanem mindez hiába volt már; a kedvencz
leány meghalt elárult kedvese helyett, s azt nem köté Budához egyéb
többé, mint a megtorlás áloműző vágya.</p>
<p class="center">* * *</p>
<p>Reszkettek-e Budavárnak falai, romlásuk előérzetében?
hajladozott-e a lófarkas zászló a palota ormán szélcsendes időben?
nem égtek-e az aranyozott betűk a szerály ajtai fölött,
valahányszor a szultán keresztül ment rajtuk? nem recscsent-e
mindig egyet a trón, midőn fellépett rá? közeleg a végveszély
Budavára ellen!</p>
<p>Junius 3-án jött át a keresztyén sereg előcsapata a Dunán
Esztergom alatt; azon szent hadsereg, melynek küldetése
<span class="pagenum"><a name="Page_176" id=
"Page_176">-176-</a></span> volt Budát, ezt a legszebb gyöngyöt
kitörni az ozmán urak koronájából.</p>
<p>Kilenczvenkétezer és hatszázra ment a harczosok száma; a
milyennel a török az ideig nem mérkőzött még Európában. Ezek között
volt huszezer magyar, s a birodalmi seregen kívül az egész
keresztyén világ minden nemzetének önkéntesei, kik ez új
keresztesháborúra Magyarország földére sereglettek. Spanyol
grandok, Escalona és Vexas herczegek, Valero marquis, gróf Zuniga;
brit dánok, franczia lovagok egyesíték zászlóikat, egy ügyért, egy
lélekkel küzdve.</p>
<p>Társzekerek, ágyúk beláthatlan sora követte a fényes hadsereget;
a roppant ostromszekerek halmaza fogalmat ad a hadkészületekről,
melylyel e nevezetes táborozás megindult.</p>
<p>Tizenkét öreg ágyú, réslövő, gördült nehéz hengereken előre; tíz
ökör birta húzni mindegyiket; ötven kisebb faltörő ágyú, harminczöt
más tízfontos golyókat lövő; harminczhat csatakígyó; nyolczvan
csataágyú rézből; a többi vas volt mind; tizenkét kő-vető haubicz,
tizenkét mozsár, két mázsás bombákat hajító; nyolcz olyan, mely
három mázsás bombákra volt számítva, nyolcz pedig négy mázsányi
lövegeket hajított; kisebb bombákat hajító üstöt hoztak
tizenkettőt. Ezekhez kétezer gyújtógolyó volt felhalmozva, hatezer
gránát, tízezer harminczfontos, hatvanezer húszfontos, harminczezer
tízfontos faltörő golyó, harminczhatezer csataágyúkba való,
négyezer lánczos golyó, nyolczezer háromfontos szakállas gömb,
tizenkétezer kartács: töltött bombák, két, három, négy mázsásak
tizenháromezer, kisebb fajta ötezer; kézből hajítani való gránát
nyolczvannégyezer; görögtűz ötven mázsára való, kétezer nyolczszáz
mázsa ólomgalacsin a muskétákhoz; huszonnégyezer ásó és csákány
tűzaknák vágásához, kétszázezer homokzsák az ostromsánczok
készítéséhez, kétezer darab sánczkaró, falszorító lánczok, kapukat
berontó petárdák, ötszáz ostromhágcsó, ugyanannyi tűzdárda, akkor
még <span class="pagenum"><a name="Page_177" id=
"Page_177">-177-</a></span> legújabb találmány, a törökök sohasem
kóstolták még; ötszáz keresztvasas kasza; ötvenezer csatacsillag;
kétszázezer vashorog, kétezer szurokkoszorú, öt mázsa terpentin,
húsz mázsa olaj, gyujtószerekül, kétszáz mázsa salétrom, ugyanannyi
kén; – egy egész pokol kiállítására elegendő készlet.</p>
<p>Hát a szultán mit csinált?</p>
<p>Őseinek nagy győzelmeit olvastatá fel magának a háremben.
Konstantinápoly elfoglalását Mohammed által, a csaldiráni ütközet
leirását Szelim alatt, Rhodus meghódítását, Belgrád elestét, s
midőn őseinek nagy tetteire vére felhevült: akkor előparancsolá
lovait, szolákjait, csokodárjait; megfuvatta a trombitákat, talpra
állított hatvanezer gyalogot, tízezer lovast, és megindult velük –
vadászni. Szüntelen vadászott; ez volt egyetlen nagyravágyása.</p>
<p>Vadász-kisérete egész hadsereg volt, vadászata egész utazás,
hajtóvadászatai valódi csaták, a csataldsei vadászaton csak ember
elesett harmincz; képzelhetni ebből a vadak számát.</p>
<p>Egyszer havas tél derekán egész udvarával rendre hajtotta a
kirkkilcsei, aidósi és karinabadi erdőket; a kényelmes basa urak,
háremnöveltek fáztak nagyon, utoljára könyörögtek neki, hogy
menjenek már haza Adrinápolyba. Akkor meg aztán egy lovaglásban
hazavitte őket, húsz óráig le nem szállt a lóról, sem ő, sem
kisérői, fele az úton lehullott a fáradságtól. Ebben a vadászatban
csak tizenkétezer embernek fagyott el keze-lába.</p>
<p>A magával hordott Dülbendagaszi jegyezte napról-napra, minő
hőstetteket követett el a padisah e vadászatok alkalmával. Ezek
foglalták el a török birodalom történetének lapjait. Voltak udvari
költők, a kik versekben is megénekelték, ha a szultán nyolczvan
lépésnyiről eltalálta a vadat nyilával.</p>
<p>A hajtóvadászatok kerületébe néha medvéken és farkasokon kívül
bujdokló zsiványok is kerültek, azokat azután <span class=
"pagenum"><a name="Page_178" id="Page_178">-178-</a></span> a
vadászat végével különös gyönyörüségül szokták a szultán előtt
karóba húzni; ez volt a legnemesebb vad.</p>
<p>Egy ilyen mulatság bele került néha «egy egyiptomi kincs»-be. A
képletes keleti nyelv ezzel a kifejezéssel nevez meg hatszázezer
aranyra menő összeget. A hadsereg pedig félév óta nem kapott
zsoldot és kenyeret.</p>
<p>Mohammed nem gondolt semmire a vadászaton kívül. A népmonda azt
tartá felőle, hogy valaha a trónról letaszított Szelim átkozta őt
meg azzal, hogy soha nyugta ne legyen, mindig lovon üljön, s még se
legyen belőle semmi dicsősége. Az átoknak csodafoganattal kellett
birni, mert Mohammed később sérvet kapott, s fájdalmat okozott neki
a lovonülés, mégis kénytelen volt vadászni s újra vadászni, mialatt
a nemesebb vadak egyenkint estek el a keresztyének csapásai
alatt.</p>
<p>Mikor az ozman birodalom minden oszlopa összeomlással
fenyegetett, a szultán nem tett egyebet, mint vadászott. Hónapokat
eltöltött Larissza környékén haszontalan olcsó vérontással; míg a
harczmezőn egyik kudarcz a másikat érte. Mintha nem mint uralkodót,
de még csak mint muzulmánt sem érdekelné a török birodalom sorsa.
Ott az erdők között kellett őt felkeresni a külhatalmasságok
követeinek, ott töltötte az időt csillagjósaival, a kik a
legvastagabb nemével a szemfényvesztésnek mulattaták kevéssel
megelégedő lelkét.</p>
<p>Egy ilyen vadászat alkalmával egy livornói kalóz majd elfogta a
szultánt kisérőivel együtt; a tengerparton vadászva meglátták a
török urak a közeledő tengeri rablót s dereglyékre kapva,
rárohantak; ez azonban visszaverte őket s két napig ott maradt a
part előtt, gunyolva a nagy Szolimán utódát, ki három világrészen
uralkodott volna.</p>
<p>A Khazne kezelői beszedék a régi jó ezüst nyolczasokat, s a
helyett eláraszták a fővárosokat értéktelen tartalmú pénzzel, mely
miatt Sztambul, Brussa és Smyrna folytonos lázongásban forrott. A
szultán azért csak vadászott.</p>
<p>A tartományokban a nép fellázadt az adószedők ellen <span class=
"pagenum"><a name="Page_179" id="Page_179">-179-</a></span> a
rendkívüli adó miatt (avarif) s megkövezte a kiküldött kadikat,
muftikat és a jancsárok ezredeseit; a kik a népből panaszra akartak
menni a szultán elé, azokat a kajmakámok börtönre vettették,
felakasztották, mint a drinápolyi öregasszonyt, a Dsombaskizit, ki
a szertelen ujonczozás ellen ment panaszt tenni; a szerencsétlen
raják magok öldösték le saját gyermekeiket, hogy gályaszolgáknak ne
vigyék őket; a kik merészebbek voltak, elszöktek a katonaság elől
békés falvaikból, s megnépesíték az erdőket rablócsapatokkal; a
szultán rájuk is vadászott. A kizsarolt nép parlagon hagyta
földjeit, éhség, drágaság nyomorgatta az országot, egész puszták
szántatlan, vetetlen maradtak. A szultán az üres ugarokon annál
könnyebben vadászott.</p>
<p>Legjobb vezérei, legjobb státusférfiai elhaltak, elhullottak;
irigység, vetélytársi cselszövény megbuktatá, száműzé őket, s
kalandorokat, jött-menteket ültettek helyükbe, közzsákmány volt a
kincstár, senki sem gondolt a holnapi napra, nem az adósságokra,
miket a jövő évnek kell fizetni. A szultán vadászott.</p>
<p>Szegény szövetségesek, magyarországi alattvalók jöttek
bizodalmas könyörgéssel a nagyúr köntöséhez folyamodni. A szultán
kiajái, tolmácsai elárulták, kiszolgáltatták őket néhány erszény
pénzért, mit maguk eltettek, elveték maguktól azt a drága kincset,
a mi egy emberéletben egyszer kinálkozik csak magától, kétszer
soha: egy nemzet szövetkező bizodalmát, rokonszenvét. A török porta
hivatalnokaitól elárult magyar nemesek veszte óta nem volt a
magyarnak senkit oly nagyon gyűlölni oka, mint kegyelmes védurát, a
szultánt! – Pedig hisz ez nem tett egyebet, mint vadászott.</p>
<p>Azon a téren, hol ő könnyelmű kiséretével, hiú mulatsággal űzé a
napokat, hajdan nagy szellemek végzetes tusákat küzdöttek jó és
balsors fordulóra. A pharsalusi mezők, a Cynocephale martai, Ossa
és Olymp havasai, mind férfilelkesítő emlékek viselői. Ott tölté
Mardonius, Xerxes alvezére is egykor a telet, ott tanyázott Scipio
a <span class="pagenum"><a name="Page_180" id=
"Page_180">-180-</a></span> pharsalusi csata előtt; ott hajtá le
Pompejus vesztett csata után balsorstól meg nem alázott nemes
fejét; ott tört meg a persa uralom hatalma, s ott érte végét a
római szabad köztársaság. Vérrel megszentelt föld, sóhajokkal
terhelt levegő az ottan; – Mohammed nem tudott róluk semmit; a
hősök hamvai fölött, a halhatatlan árnyakon keresztül, ő gyáva
vadakat üldözött.</p>
<p>Ilyen uralkodója volt Törökországnak, a midőn Európa legnemesebb
népei szövetkeztek, hogy Magyarország fővárosát, az egykor oly
fényes, aztán oly szomorú Budát, másfél százados rablánczaiból
kiszabadítsák.</p>
<hr class="tb" />
<p>Mielőtt a történet folyamát kisérnők, lássuk, mi történt
Petneházyval és öreg védnökével, a baráttal?</p>
<p>Petneházy nagyon fiatal korában egy kassai főnemes leányába volt
szerelmes, Kanizsay Borbálába. A nemes úr birtokai a Dunán túl
feküdtek, a legnagyobb hadjárás útjában, ő maga gyöngén belekeverve
a Zrinyi-féle ügybe; úgy, hogy okai voltak arra, hogy egy időre
Kassára vonuljon félre, a mi kívül esett a török-járáson s a
császári biztosoknak sem volt akkor kezük ügyében, s a honnan
utoljára is üldöztetés esetére könnyebb volt akár Lengyelországba,
akár Erdélybe átmenekülni.</p>
<p>Ilyenforma helyzetben sok főura volt akkor Magyarországnak, a ki
birtoka jövedelmét évekig nem húzhatta, s azalatt távol menhelyen
élt, s csak az akkori magyar világ, melyben tisztesség volt szegény
embernek lenni, az általános olcsóság és a tárt szívű
vendégszeretet, és egymáson segítni vágyás tevék lehetővé, hogy az
ilyen földönfutók nem vesztek el nyomorban.</p>
<p>Petneházy maga sem volt gazdag ember s az ő birtokai is hasonló
veszedelmes égalj alatt feküdtek, mely a legegészségesebb embert is
meg tudta ölni, minden betegség nélkül.</p>
<p>Azonban fiatal ember előtt fényes pálya volt ekkor nyitva: a
harczmező; Petneházy úgy vált el Borbálától, <span class=
"pagenum"><a name="Page_181" id="Page_181">-181-</a></span> mint a
ki hírt, nevet és vagyont szerezni indul, a mit hű kedvesével
majdan megoszszon.</p>
<p>A hír, név és vagyon meg is termett; hanem az utóbbi ott maradt
a török kezei között; a dalia egy teherhordó rongyos gunyájában
szökve jött ki Budáról, nem maradt mit megoszszon régi kedvesével
egyebe, mint a hír és név; mert az, mit szerelemnek hívnak, már
akkor igen sok felé el volt osztva, török háremek festett
szemöldökü virágai között.</p>
<p>Azonban megmaradt még a jó kard, s egy olyan kardot nagyra
fognak becsülni a császári táborban is. Petneházynak csak meg kell
nevezni magát a legelső tábornok előtt, kinek őrszemeivel
összetalálkozik, hogy ismét azon a polczon álljon, a melyet másutt
elhagyott.</p>
<p>Nem is csalatkozott: a lotharingi herczeg örömmel fogadta a
hozzámenekülőket, s hosszasan értekezve velük a budai vár
védeszközeiről, Petneházyt a magyar könnyű lovasság ezredes
kapitányává nevezte ki. Gabriel barátot pedig megbízta, hogy menjen
vele előre Komárom várába, s ott a mérnökkar főnökét, báró
Mansfeldet, értesítse mindazokról, miket a budai vár erődítéseiről
körülményesen kitanult; – azalatt Petneházy a megyékből oda érkező
lovasbandériumokat fogja szervezni, minthogy Komárom környékén túl
alig találna a lovasság számára elegendő szénakészletet.</p>
<p>Az áttért kuruczhadnagynak nagy meglepetésére szolgált, hogy
eddigelé mindenütt oly szíves fogadtatásban részesült; s ezt a
kellemes érzést fokozta azon férfias bizalom, melylyel Mansfeld
báró legelső találkozásukkor megtisztelé. A derék német úr igen
józan, emelkedett nézetekkel bírt, s értett más egyébhez is,
nemcsak a hadmérnökséghez: belevegyültek a politikába is; Mansfeld
lovagias őszinteséggel bevallá, hogy biz abból semmi jó sem
származott eddig, hogy a magyar és német nemzetiségek örökös
küzdelemben tartattak egymással, és hogy ennek bizonyára nem a két
derék nemzet az oka, mert ha <span class="pagenum"><a name=
"Page_182" id="Page_182">-182-</a></span> rájuk hagynák, ők egy óra
alatt kiegyenlítenék egy század versenygéseit; hanem néhány fondor
diplomata, kiknek önérdeke, nagyravágyása és gyülölete képessé tevé
a magyart, hogy innen a földről a holdba meneküljön. (Igy fejezé ki
elmésen a török uralomhoz pártolást). Hanem, hogy mind máskép lesz
az ezután; csak egyszer Buda magyarhon fővárosának neveztessék!</p>
<p>A bizalmas beszélgetés után ott marasztá Petneházyt és Gabrielt
magánál ebéden a báró. Azalatt bemutatá őket családjának, átvezetve
mindkettőt neje szobáiba.</p>
<p>Midőn Mansfeld Petneházyt a báróné elé vezette, a fiatal vezér
egészen zavarba jött; e hölgy arcza annyira hasonlított Kanizsayné
arczához; bár az akkori franczia divatos viselet nem egyezett is az
elébbi ős magyar főkötő és prémes mente emlékeivel. Nem merte
ráfogni, hogy ő az, míg a hölgy meg nem szólítá magyarul:</p>
<p>– Petneházy régi ismerős. Sokszor járt hozzánk boldogult férjem
idejében Kassán.</p>
<p>Tehát Kanizsay meghalt, az asszony visszatért birtokába s a
legelső ezredeshez, ki megkérte, hozzá ment. Igaza volt; pártfogóra
volt szüksége. Petneházy nagyot sóhajtott; hát a leányból mi
lett?</p>
<p>Mansfeldné észrevevé a fürkésző tekintetből, hogy kit keres?
megelőzé:</p>
<p>– Barbara itt van.</p>
<p>Tehát Barbara és nem Borbála többé.</p>
<p>E perczben a mellékszobából vidám beszélgetés közeledő hangjai
vonák magukra Petneházy figyelmét. Ezek Borbála hangjai voltak; oh!
de fájt, nagyon fájt azokat mégis így hallani. – Idegen nyelven
beszélt – idegen férfival.</p>
<p>Megnyilt az ajtó, a hölgy és egy fiatal katonatiszt beléptek
rajta. A kisasszony szép hajfürtei, mik egykor oly szerényen voltak
a gyöngyös párta körül csavarva, most bóbitás toronynyá fodrosultak
fején, repkedő szalagokkal fellobogózva, s a hófehér kebelnek, mit
egykor a szemérmes <span class="pagenum"><a name="Page_183" id=
"Page_183">-183-</a></span> vállfüző gyöngysorai oly szűzen
takartak, most a kivágott derék titkait csábítva árulgatá. Mikor
Magyarországon e divatot először meglátták, megdöbbentek rajta, nem
gyönyörködtek benne!</p>
<p>A lányka udvariasan meghajtá magát illendő távolból Petneházy
előtt.</p>
<p>– Ah, Herr von Petneházy!</p>
<p>A kuruczvezér, ki másként képzelte egykori ujratalálkozásukat,
le volt hűtve. A világ nagyot változott, a mióta odakinn járt.
Hanem hiszen igaza van mindenkinek: ő csaknem törökké lett; török
sorban csatázott, török lányért hevült, miért ne történhessen
hasonló egy leánynyal, ki német családba, német környezetbe jutott.
Hanem az mégis szomorú dolog, hogy a magyar olyan könnyen hajlott
valaha ide és amoda!</p>
<p>A hölgygyel jött fiatal tisztet Funkensteini Funk lovag néven
mutaták be Petneházynak. A bizalmasság, melyet a család irányában
tanúsított, éreztethette Petneházyval, hogy ez több, mint puszta
látogató a háznál.</p>
<p>Jaj bizony, mikor valaki sokáig üresen hagyja a székét, mire
eszébe jut visszatérni, elfoglalva találja azt.</p>
<p>Petneházynak nagyon rosszul esett ez a találkozás. A lovag
ügyesebb udvarló, finomabb beszélő volt, mint ő, kiben a török
basákkali érintkezés csak a nyers daczot erősítette meg; a török
odaliszkok sem tanították finom udvarlásra.</p>
<p>A mellett a társalgás németül folyt, a mit ő csak törve beszélt.
Már ez hivatása volt a magyarnak, hogy ha vendég, a gazdája
kedvéért, – ha gazda, a vendégeért beszéljen annak a nyelvén.</p>
<p>Ebéd alatt Petneházy több mérget evett, mint sültet. Mentől
tovább nézte Borbálát, annál szebbnek kezdte találni, s mentől
tovább nézte a lovagot, annál jobban megerősödött abban, hogy ezt
az embert neki meg kell ölni, vagy ez öli meg őt.</p>
<p>Borbála egyenlően nyájas volt mindkettőjükhöz. Jó nevelésű
<span class="pagenum"><a name="Page_184" id=
"Page_184">-184-</a></span> leánykáknak nem volt szabad akkor sem
észrevétetni, hogy két férfi közől melyiket tüntetik ki jobban.</p>
<p>Ebéd után Mansfeldné férjének négy szem között megsúgta, mi
viszony volt közöttük és Petneházy között első férje életében, s
egyúttal azt is, hogy Petneházy igen szép vagyonnal bir s mint
áttért vezér bizonyosan az udvarnál is nagy kegyben fog állani. –
Ezért más szemmel kell reá nézni.</p>
<p>Mansfeld egyenes lelkű, becsületes katonaember volt, kinek apró
cselszövények soha sem forogtak fejében. Azt igérte nejének, hogy
majd elintézi ő azt a dolgot. Azt látta, hogy a két ifjú egész
együttléte alatt folyvást kihívó pillanatokkal méregeti egymást, s
bizonyos volt felőle, hogy mikor a hölgyek el akarnak távozni a
teremből, annál a szokásos szertartásnál, hogy ki nyujtsa
Borbálának a karját? s melyikét fogadja el a leány? a két vitéz
között bizonyosan kitör a versengés. Ezt meg akarta előzni.</p>
<p>Midőn a hölgyek távozásra készültek, ő maga vette karjára nejét
és mostohaleányát s a két ifjunak azt parancsolá, hogy maradjanak
hátra.</p>
<p>Gabriel azalatt egy pillanatra sem hagyta el Petneházyt, attól
tartva, nehogy valami balgaságot kövessen el ismert heves
természeténél fogva.</p>
<p>Néhány percz mulva a báró is visszatért. Nyilt arczával lépett a
két fiatal közé s mindkettőt kézen fogva mondá nekik:</p>
<p>– Kedves bajtársaim! Ti mind a ketten egy betegségben szenvedtek
s szemeitek tekintetéből kitalálhatja az ember, hogy miben? Ti egy
leányba vagytok szerelmesek, s mind a ketten jogot tartotok hozzá.
Petneházy a leány megholt atyjától kérte meg Barbara kezét,
Funkenstein pedig tőlem, ki az elébbi igéretről semmit sem tudtam.
Derék lovagoknak békességes rendes időkben bizony alig marad más
választásuk ilyen esetben, mint kardhoz nyulni s egynek a kettő
közől elhagyni a szép világot; mert maga jószántából bizony az én
időmben sem mondott le igaz lovag <span class="pagenum"><a name=
"Page_185" id="Page_185">-185-</a></span> menyasszonya kezéről,
senki jogáért. Mostani időkben azonban, midőn egy dicső hadjárat
elején állunk, nem volna istenes dolog, hogy két derék, jó
keresztyén vitéz, kiknek karja sereget számít a hitetlenek
ellenében, egymás vérét fogyaszsza asszonyos kérdésben. Azért én,
mint Barbara gyámja, mint nektek jó barátotok és mint parancsoló
vezértek, a mondó vagyok: hogy e percztől kezdve egyitek se szóljon
Barbarával, mindaddig, míg Buda várában török úr parancsol; akkor
pedig azé legyen a lány, a ki kettőtök közül elébb lesz az
ostromlott várfokon. Tetszik az itélet? Ha tetszik, adjatok rá
kezet.</p>
<p>Petneházy első volt, ki kezét nyujtá Mansfeldnek. Ragyogó
orczával tevé azt. Az ilyen mondás volt neki kedvére.</p>
<p>– Ráállok, vezérem. S most már úgy segéljen Isten, a hogy nem
engedem másnak ezt a dicsőséget.</p>
<p>Durczásabb képpel nyujtá kezét Funk lovag, vállat vonva.</p>
<p>– Én ezt sem bánom; de – szólt halk dörmögéssel, – elébb el
tudtam volna én ezt tenni láb alól; azután is következhetett volna
a török.</p>
<p>Petneházy egészen felvidulva hagyta el a báró lakását
Gabriellel.</p>
<p>– No páterem! – mondá neki könnyű szívvel, – most szeretném már,
ha még Ihánzáde volnál, hogy gyönyörködhetnél jóslatodban; mert azt
én beteljesítem.</p>
<p>Az öreg barát jószívűen felelt rá:</p>
<p>– Én pedig segíteni fogom beteljesültét!</p>
<p class="center">* * *</p>
<p>Érzik már a halálszag Abdi basa palotájában! Közelget a
kezdetnek a vége. Egy láthatatlan kéz vonul végig Magyarország
térein s letörli onnan a török hatalmat, mint avatag irást, melyet
nem érdemes olvasni az utókornak.</p>
<p>Pedig milyen mélyen hitték azt bevésni, midőn a nemzet szivéig
bevágták a betüket! száznegyvenhét esztendeig <span class=
"pagenum"><a name="Page_186" id="Page_186">-186-</a></span> voltak
rajtunk, volt idejük nevüket megörökíteni. Gazdagok, hatalmasok
voltak, azt tehették, a mi nekik tetszett, építhettek, ronthattak,
megölhették, rabságra vihették, a ki ellenük szólt, övék volt az
ország! Mi maradt meg belőlük? A rossz emlékezet. – Tüzet hoztak
reánk, megolvadtunk-e benne? Vérünkből tengert csináltak,
belefulladtunk-e? Nem örlötte-e meg a belső féreg a nagy ozmán
birodalmat, melynek birtokában úgy volt elátkozva a kis magyar
nemzet, mint a mumia szájába tett búzaszem. Azt pedig tudjuk, hogy
kikel, és kalászt hoz ezredév mulva is.</p>
<p>A nagyvezérek sűrű változása jelenté, hogy az ozman hatalom
válságai egymást érik. Hogy akar fennállni egy ország, melyben nem
nevelik a legelső erényt, a hazafiúi becsületérzést? Minden főúr,
ki a kormány élén állott, csak saját kincstárára gondolt, csak
palotái ragyogásáról, háremei gyönyöréről álmodozott. A
nagyobbakról vettek példát a kicsinyebbek, a diván uraitól lefelé
mindenkinek csak magához hajlott a keze, a roppant hadseregeket
fizetni nem volt pénz, azok éheztek, zúgtak; de azért a dsengelkői
mellett egyik tündérpalota a másik után emelkedett s csalárd
bizományosok elorzott milliókkal szökdöstek a határokon túl; s ha
valaki panaszkodott, ha a nép siralmát a divánig merte vinni, azt
lázadónak nevezték és úgy bántak vele. Így aztán széthullott
lassankint a hatalom-alkotta épület; kedvetlen hadseregek futni
tanultak megvetett ellenségek előtt, és összedugott kézzel nézték,
hogy dűl le egyik oszlop a másik után?</p>
<p>Vén ember már Abdurrahman basa, közel megvan hetven éves; látott
már mindent a világon, a mit látni szép és kedves; élvezte,
használta az életet; – vitéz volt, dicső nevet szerzett: minek élne
már tovább? Ő is látja jól a közelgő zivatart, ő is tudja jól, hogy
annak nem fog ellenállhatni; de hiszen már hetven éves. Jelen volt
Kandia ostromában is, akkor mint a jancsárok főagája, résztvett ama
dicsteljes harczokban. Ilyen emlékekkel ki ne kivánna <span class=
"pagenum"><a name="Page_187" id="Page_187">-187-</a></span>
meghalni? Háremének örömei között csak leányának mosolygása volt
már, a mi érdekelte: az pedig már nem mosolyog.</p>
<p>Egyik rossz hír hozója a másikat éri nyomban palotája
küszöbénél; ő azokat mind nyugodt arczczal hallgatja ki és nem mond
rá egyebet, mint «dicsőség annak, a ki soha nem változik!»</p>
<p>Van abban is valami szép, a hogy egy öreg katona szemközt megy a
veszély ellen, melyet őrjöngő kormányférfiak könnyelműen érleltek
magasra; a hogy meghal egy zászlóért, melynek nincsenek hívei
többé, csupán zsoldosai; a hogy eltemetkezik egy vár romjai alá,
melyről császára megfeledkezék.</p>
<p>Midőn hirűl hozták Abdurrahmannak, hogy a keresztyén hadsereg
egyenesen Budának tart, míg a nagyvezér Belgrádba vonult vissza:
Abdi összegyüjté háremét, kincseit, drága paripáit s átküldé azokat
a Csepel szigetbe. Tudta, hogy soha sem fogja azokat látni többet.
Három nap mulva Batthyány Ádám a könnyű lovassággal elfoglalta a
szigetet; a vezéri hárem és kincsek prédára jutottak; a harczosok
sisakkal mérték az elfoglalt aranyat, ezüstöt és koczkát vetettek a
régi gazdájukat nem sirató szépségek birtoka felett. Azt irják,
hogy a zsákmányul esett kincs kétszázezer forintra ment. Mikor Abdi
basa ily tetemes összeget kihajított a vár falán, akkor neki nagyon
jól kellett tudni a végzetet, mely rá és a vele levőkre azon vár
falain belől várakozik.</p>
<p>Pestet és Ó-Budát nem is védelmezé, minden fegyveres csapatját
magához vonta Budára. Tizenhatezren voltak, azoknak legnagyobb
része jancsár. A várat nem lakta akkor magyar nép; a törökkel csak
egy nemzet kötötte még össze sorsát, a zsidók; azok Pestről és
Budáról kincseikkel együtt mind ide takarodtak. A zsidóknak mindig
fatumok volt: a prófétákat meg nem hallgatni, az idők jelenségeit
meg nem érteni. Abdi basa kitűzette a vár négy falára a vörös
zászlókat; jeléül, hogy készen áll a harczra. <span class=
"pagenum"><a name="Page_188" id="Page_188">-188-</a></span></p>
<p>A körülfekvő hegyeket elfoglalták az egyesült seregek, a
hegyoldalokban felállították a nehéz lövegeket; roppant lovassági
csapatok foglalták el a síkokat és mellékútakat; az erdők között
mindenütt sátrak s lobogók látszottak.</p>
<p>A magyar hadsereg, a lotharingi herczeg Károly hadtestével a
bécsi kapu előtti magaslatokat foglalta el, Miksa bajor
választó-fejedelem seregei a Gellért- és várhegy közötti tért, a
német birodalmi hadak a vízivárost.</p>
<p>A magyar seregek vezérei voltak: Eszterházy János, Miklós és
Zsigmond, Pálffy János, Miklós és Károly, Batthyány Ádám,
Draskovics Miklós, Nádasdy Tamás és Petneházy.</p>
<p>Petneházyt saját kértére Károly herczeg a gyalog hajdúság
vezérévé nevezte ki; örömest is engedték neki ezt a helyet: tudják
azt régen, hogy a convertita a legtüzesebb ostromló.</p>
<p>Gábor barát nagyra becsült férfiú lett a vezérek előtt; egy
tudományos készültségű ember, mint ő, sokat ér az ostromló
hadseregre nézve, mert úgy le tudta rajzolni a vár védműveit, hogy
azon minden közkatona eligazodhatott volna; megmutatta, hol
leggyöngébbek a védfalak, hol legkönnyebben hozzájárulható a sáncz?
minő akadályokra találhatnak, ha az első erődítményeket
elfoglalák?</p>
<p>Előadásából az derült ki, hogy a legkönnyebben megtámadható
része a várnak a Duna felőli meredek, melynek védművei el vannak
hanyagolva, s a hol az ágyúk nem sok kárt tehetnek, tűzaknáktól
épen nem lehet tartani, leggonoszabb hely pedig a vérmező felőli
nagy körfalak (rondella), melyet a többi várszegletek
ágyúkereszttüze véd, s melynek előtere nagyon alkalmas tűzaknák
készítésére. E felett van a lőporos torony is, melyről sokszor
mondá Abdi basa, hogy ha már az ellenség a sánczon volna, kanóczot
vetne bele s magával együtt a légbe röpítené. Ez tehát átkozott
pont lesz az ostromlókra nézve.</p>
<p>Petneházyt épen nem lepte meg, midőn a haditanács után azt a
rendeletet vevé, hogy hajdúival a nagy rondella <span class=
"pagenum"><a name="Page_189" id="Page_189">-189-</a></span>
ostromát fogja vezetni. Valamint az sem, midőn megtudta, hogy
vetélytársa Funkenstein a bajor segédcsapatokhoz tétetett át, kik a
víz felől fognak ostromolni. Kezdett már fatalista lenni s bízni a
jóslatokban. «Ne búsulj, én is ott leszek!» biztatá őt Gábor barát;
a mivel sok volt mondva, mert a tüzérség fővezére, Gonzales Antal,
a ráczhegy felőli ütegek vezetését a leleményes eszű barátra bizta,
kiben az első találkozás után olyan ismeretgazdagságot fedezett
fel, a minőt csak egy hosszú élet és meghalni nem akaró boszúvágy
tanulmányai adhatnak egy férfiúnak.</p>
<p>Junius 19-én (1686.) sütötték el az első ágyút a város falai
ellen.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></p>
<p>27-én kezdtek el a nagy rondellán rést lőni. Előtte való nap
jött át a keresztyén táborba három hajó budai rácz nép, kiket a
német krónikairó «keresztyén magyarok»-nak nevez zárjel között,
(ellenkezőleg a mostaniakkal, kik a jó óhitű magyarokból szerbeket
csináltak nagy bölcsen); 23-án egy jancsár zászlótartó szökött át,
ki felfedezte Gábor barát előtt a két tűzakna irányát, melyet
Petneházy ellen ástak az ostromlottak; két ellenakna még azon éjjel
megsemmisíté az elébbiek hatását, a felfedezett földalatti
folyosókban rövid viadal támadt, mely a törökök veszteségével
végződött.</p>
<p>29-én a Pest felőli futóárokban vívtak a brandenburgi
segédhadak: e napon Gábor tüzes golyói oly égést támasztottak a
várban, melyet öt óra hosszat nem birtak eloltani <span class=
"pagenum"><a name="Page_190" id="Page_190">-190-</a></span> a
törökök. A hadsereg nem nevezte már a barátot máskép, mint «Tüzes
Gábornak», ez a név maradt rajta a történet lapjain is.</p>
<p>Augusztus 5-én már jókora rés volt lőve a nagy rondellán,
ugyanakkor a két kisebb körsáncz is halomba omlott; e napnak
éjjelén a bajorok támadást próbáltak a tört résen át, s sikerült
egész a belső sánczkarókig hatolniok, a hol az elfoglalt helyet meg
is tartották és rögtön eltorlaszolták; a csata folyama alatt
azonban néhány vitéz vezértiszt is elesett; a mint Petneházy másnap
hallá, azok között volt egy Funkensteini Funk lovag is. A becsület
úgy hozta magával, hogy az elesett hős temetésén jelen legyen. A
holtakat a Gellérthegy alatti temetőbe takaríták; Petneházy hajdúi
adták nekik a végtisztelgést, hármat lőve sírhalmaikba. Itt látta
Petneházy saját szemeivel, hogy a koporsó valóban a sírba szállt
le, melyre fel volt írva: «Funkensteini Funk lovag» meghalt aug.
5-én; ő maga veté az első göröngyöt a koporsóra, nemes szivéből
szánva a hőst, nem gondolva benne a vetélytásra.</p>
<p>Ebben a perczben valaki vállára üt hátulról s a mint Petneházy
visszafordult, megdöbbenve látja ott állani megholtnak vélt
vetélytársát, ki gúnymosolylyal szóla hozzá:</p>
<p>– Ne hányja olyan jó kedvvel a földet arra a koporsóra, bajtárs
uram; nem én fekszem abban, hanem a bátyám; megboldogult
Funkenstein Henrik. – A keresztnevemet persze nem tudta ön.</p>
<p>– Annál jobb, viszonzá Petneházy, ha ön még él; Budavárát majd
annál hamarább beveszszük.</p>
<p>A következő napok szüntelen csatározásokban folytak le; majd a
törökök rohantak ki éjjel az ostromlók ví-árkaira s leöldösék az
ott alvókat, beszegezék ágyúikat, majd a keresztyének lopóztak a
sötétben a szélső védművekre s leronták az ellenfél sánczkaróit;
közben egy-egy tűzakna lobbanása rázta meg a harczolók lábai alatt
a földet. A törökök tűzaknái többnyire szerencsésebbek voltak;
<span class="pagenum"><a name="Page_191" id=
"Page_191">-191-</a></span> a keresztyének által fúrtak rendesen
visszafelé lobbantak el és saját népükben tettek siralmas károkat.
A harczban elesettek levágott fejeit azután a törökök a várfalakra
tűzték ki, az ostromlók viszonzásúl az ő halottaik fejeit tűzték
fel lándzsákra s a ví-árkokat szegték be e rettentő jelvényekkel. A
levágott fők mindkét részről egyre szaporodtak.</p>
<p>Különösen rosszul sikerültek a főrondella és a courtinafal ellen
ásott aknák; e pontokon több veszteség volt, legkevesebb
eredménynyel. Mint Gábor barát megjósolá: sokkal könnyebb munkájuk
volt a bajoroknak, kik a Duna felőli meredek oldalt vívták, az
ellenség ágyúitól és tűzaknáitól nem tarthatva.</p>
<p>Tizennegyedikén történt az első ostrom a rések ellen. Esti hét
órakor minden ostromágyút kilőttek egyszerre, s arra elhallgatott
valamennyi. Már csatarendben állt minden csapat, a spanyol
önkéntesek és a hajdúk kezdték is az ostromot, midőn egy, a
császáriak által ellobbantott akna oly szerencsétlenül csapott
vissza, hogy kétszázötven embert eltemetett saját seregeik közül.
Az erre támadt zavarban sok jó vitéz ott hagyta az életét; sebet
kapott a bajor herczeg Bejár, az angol herczeg Zaimes és
Piccolomini; csak Petneházy maradt sértetlen; pedig alig állt száz
lépésnyire a boldogtalan tűzároktól. Elég baj volt rá nézve a
sikertelenség.</p>
<p>A túlsó oldalon következő éjjel a bajorok a kis rondellát s a
hozzá tartozó kettős kőkerítést elfoglalták, Funkensteinnak csak
egy lépése volt még hátra a várfalig; Petneházy még az első
lépéstől is hátra volt vetve. Lehetetlenséggel volt határos, hogy
őt megelőzze ezen az oldalon.</p>
<p>És a mi oly hihetetlen volt, az másnap megtörtént. Délután Tüzes
Gábor barát bombái olyan szerencsével jártak, hogy egy közülök a
nagy rondellán levő lőportorony boltozatán keresztül törve, azt
levegőbe röpítette.</p>
<p>Szemtanúk azt irják a lobbanásról, hogy az ég elsötétült bele,
mintha rögtön éjszaka szállt volna a nap elé; <span class=
"pagenum"><a name="Page_192" id="Page_192">-192-</a></span> süvöltő
granátok, égő gerendák, széttépett hullák repkedtek mérföldnyi
távolban szerteszét; s a képtelen erőszaktól a Duna hullámai
túlcsaptak a pesti partra s elboríták egyszerre az egész várost.
Azt hitte mindenki, hogy a föld szakadt be! Csak perczek mulva
tértek az emberek magukhoz, s akkor látták, hogy a nagy rondella mi
szörnyen elpusztult egy pillanat alatt; a mellékfalak húsz ölnyire
le voltak döntve, kihányva alapjaikból; a sánczkarók összezúzva, az
árkok betemetve. – Ötszáz török veszett el e lobbanás miatt; Tüzes
Gábor maga egy csatát nyert a török ellen.</p>
<p>E viadal után a lotharingi herczeg rögtön felszólíttatá Abdi
basát, hogy adja fel a várat, mit úgy sem védhet meg többé. A török
vezér azt üzente vissza, hogy a mint az eddigi ostromok előtt nem
szólíttatott fel a vár feladására, úgy ezután se szólongassák, ő
nem adja meg magát, nem is kénytelen vele. Az a vár az ottomán
birodalom kulcsa, azt elhagynia nem is szabad. Bizonyosan tudja,
hogy segítségére fognak jönni és felszabadítják s a keresztyének
hiába rontják meg magukat, mint ezelőtt két évvel. Ő Mahomedre és a
szultánra bízza magát, azok kisegítik. Inkább ajánl cserébe más
várat, Egert vagy Sz.-Fehérvárt, de ezt nem adja.</p>
<p>E napon érkezett hire, hogy a nagyvezér ötvenezernyi sereggel
átkelt Eszéknél a hidon, az ostromlott várat felszabadítani. A
várban ez este nagy ágyúzás volt, s a törökök zászlókkal, énekelve
jelentek meg a bástyákon; jeléül, hogy ők is megtudták kémeik által
a nagyvezér közeledtét.</p>
<p>A fővezérek erre általános ostromot rendeltek, a huszárságot a
nagyvezér csapatai elé küldve, ki hír szerint már Székesfehérvár
falai előtt állt.</p>
<p>Abdi basa vitézül védte magát, az ostrom vissza lőn verve; a
keresztyéneket oly hevesen támadták meg, hogy újra el kellett
hagyniok az elfoglalt pontokat. Másnap, harmadnap csend volt a vívó
felek között, negyednap <span class="pagenum"><a name="Page_193"
id="Page_193">-193-</a></span> visszaérkeztek a huszárok, jelentve,
hogy a mi török seregek Székesfehérvár alatt vannak, többnyire csak
felültetett néphadból állanak, mely a sokkal kisebb magyar sereggel
sem birt megmérkőzni; hoztak belőle mutatványul foglyokat; hanem
hogy a hegyek felől közelg sokkal nagyobb erővel maga a
fővezér.</p>
<p>Másnap reggel jelent meg a török sereg egyik csapata Vörösvár
felől. A keresztyének előőrsei, kik aggodalom nélkül, elszórva
tanyáztak ott, hirtelen zavarba jöttek, s a magyar lovasság nélkül
még nagyobb is lett volna a veszély néhány levágott főnél, mit a
rendetlen tatárhad diadaljelül vitt magával. Délben tüntek fel a
nagyvezér zászlói a budai hegyek között; épen a bajor, magyar és
császári hadak ellenében…</p>
<p>A nagyvezér megjelenésének hirére az ostromlók heve zsibbadni
kezde; a haditanácsban a vezérek egy része, azok közt Stahremberg,
az ostrom félbehagyását tanácsolák; hogy a császári sereg ennyi
veszteség, ennyi küzdelem után ismét vonuljon el szégyennel a
töröktől el nem vívható vár alól. A magyar vezérek és a két badeni
herczeg leküzdték a megalázó indítványt. Badeni Lajos elég merész
volt szemükbe mondani, hogy nem a vívók lanyhasága késlelteti
ennyire a sikert, hanem az, hogy nincsen két napra való tervük
soha.</p>
<p>Már ekkor a keresztyén tábor tízezer gyalogot és kétezer lovast
vesztett fegyver, tűzaknák és betegségek miatt.</p>
<p>A lotharingi herczeg negyvenezer emberrel szemközt fordult a
nagyvezérre ágyúlövésnyi távolban állt egymás előtt a két sereg.
Vívók és ostromlottak várták a harczot, ettől függött a vár sorsa.
A harcz azonban nem következett be; mindkét vezér jónak tartotta
álláspontját s a másikat várta. Utoljára is, ha a török vezérnek
volt mulatni való ideje, a herczegnek nagyon volt. A halogatás nem
az ő kárát szaporítá.</p>
<p>Azon éjjel a törökök tűzhajókkal kísérlék meg a Pestet Budával
összekötő híd elrombolását; de sikertelenül, mert <span class=
"pagenum"><a name="Page_194" id="Page_194">-194-</a></span> az
óbudai bátor molnárok csónakaikkal a tűzdereglyék elé kerülve,
azokat eleve elsülyesztették.</p>
<p>A nagyvezér ki akarta kerülni az elhatározó csatát, hanem e
helyett minden áron friss csapatokat akart bevezetni a várba.
Másnap reggel egy dandár, nyolczezer spahi és jancsárból álló,
Budakeszin és Szent-Pál völgyén keresztül a keresztyének jobb
szárnyát megkerülte s a horvát gyalogokat oly zavarba hozta, hogy
azok saját ezredesüket is összetaposták, midőn Dünewald vértesei és
a Bercsényi huszárok szembejöttek rájuk. Erre dühös csata támadt; a
horvátok a magyarokkal együtt visszafordultak a törökre, a
lovasságot megszalaszták s a cserben hagyott gyalogokat az utolsó
emberig lekaszabolták. Kétezer török hullott el, köztük két basa,
nyolcz ágyú és zászlók maradtak a győztesek kezében. Ez a harcz a
Nagy-Svábhegyen történt, a hol most azok a szép nyaralók vannak. Az
elfoglalt zászlókat a víárkokban tüzték ki, hogy láthassa Abdi basa
a várból a törökök veszteségének tanújeleit A leölt jancsárok
mindegyikénél volt három kézi gránát és egy ásó. Valószínű, hogy
hirtelenében sánczot akartak verni a Svábhegyen s ott helyet
foglalni.</p>
<p>Tizenhetedikéig csak az ágyúk felelgettek egymásnak, az ellenség
minden oldalon pihent és várt; az nap a törökök egy tűzaknát
lobbantottak fel, de az csak saját maguknak tett kárt.</p>
<p>Abdi basa ezalatt megujult hévvel védte a várat, betömette a
támadt réseket, új sánczokat ásatott, hadait lelkesíté; míg az
ostromlókat a fölmentő sereg csatározásai elvonták és
csüggeszték.</p>
<p>Augusztus 20-án, épen szent István napján, hirtelen egy csapat
lovasság rohanta meg a keresztyén tábort; lóhátra ültetett
jancsárok voltak azok. (Derék katona a kinek mindegy, ha ma
gyalogságnak használták s holnap lovasnak ültetik fel és úgy is
verekszik.) Ugyanazon horvát ezredet találták útjokban, mely néhány
nap előtt a Nagy-Svábhegyen segített a diadalhoz. Ezúttal
keresztültörték <span class="pagenum"><a name="Page_195" id=
"Page_195">-195-</a></span> magukat rajta; vágtatva rohantak a
tábort védő gátokig, ott leugráltak lovaikról, gyalog, fegyverrel
kezükben áttörtek a védsánczokon, s mielőtt a keresztyén tábor
zavarából magához térhetett volna, már benn voltak a Tabánban (így
nevezte el a török a hosszú külvárost), ott Heiszler vasas lovasai
jöttek rájok szemközt, azokkal is megütköztek, azokat is elverték
maguk elől, s már közel voltak a fehérvári kapuhoz, már jött Abdi
basa segítségükre, midőn Petneházy előrohant hajdúival s dühös
viadalt kezde velük, mely azzal végződött, hogy kétezerötszáz
jancsár közül nem jutott több a várba ötszáznál, annak is nagy
része sebesülten.</p>
<p>Hanem ez mégis diadal volt: erkölcsi diadala a török katona
önfeláldozó merészségének a keresztyén hadvezetők fontoskodása
felett. Mi történhetett volna, ha ugyanekkor egy jancsárezred
helyett az egész török sereg rohan a miénkre! Szerencsénk volt a
nagyvezér tehetetlensége.</p>
<p>E siker örömére Abdi basa háromszor adatott sorlövést minden
ágyújából s négy új vörös zászlót tűzetett ki falaira: keresztyének
boszujára.</p>
<p>Augusztus 22-én reggel ostromot színlettek a császáriak, melynek
az volt a czélja, hogy ezalatt a kastélyt, mely a vár felett
uralgott, véglegesen hatalmukba kerítsék. A terv sikerült;
háromszáz harczos felmászott a rommá lőtt torony magaslatára s
onnan lehányta a törököt. Az ozmanok háromszor kisérlék meg elverni
onnan elleneiket, mindig sikertelen, ekkor bevonultak a torony
alsóbb emeleteibe és pinczéibe. A pinczeablakokon át folytonosan
tüzeltek kifelé, úgy, hogy a toronyban levőknek lehetetlen volt
segítségükre menni alulról, vagy akár azoknak onnan visszatérni; s
e mellett azon pokoli ötletük támadt, hogy az alsó emeletekben
kénkövet halmoztak fel s azt meggyújták. A felettük levő
ostromlóknak mind ott kellett fulladni. Azonban a terv meghiúsult
azon, hogy a torony boltozatain nem hatolt át a kénfüst, a helyett
inkább lefelé terjedt, s az ótalmazókat szorítá ki az üregeikből,
<span class="pagenum"><a name="Page_196" id=
"Page_196">-196-</a></span> másnap egészen a keresztyének
birtokában volt a kastélytorony; ágyúkat vontattak fel rá s onnan
gyönyörűen lőhették végig az egész várat.</p>
<p>Azon a napon az éjjeli vihar alkalmával Abdi basa egy törökké
lett magyart s egy szerecsent küldött ki a várból, levelekkel a
nagyvezérhez. A szerecsen jó úszó volt, a Dunán keresztül menekült
s kétszer átúszta azt, hogy a nagyvezérhez juthasson; de a másikat
elfogták a huszárok a Csepel csúcsánál. Meglelték nála a levelet,
melybe ez volt irva:</p>
<p>«Lehetetlen tovább tartanom a várkastélyt, annak bukása pedig a
várét is maga után vonja. Kérek minél gyorsabb segélyt, különben
vége az ellenállásnak. Én nem mulasztottam el semmit. Én elkövettem
mindent, a mi hatalmamban állott. Engem nem érhet vád. Huszadikán
alig háromszáz ember érkezett be hozzám, huszonkettedikén közülök
száz elhullott a kastély ótalmában. Az ellenség minden törekvésem
ellenére befészkelte magát a kastélyba; kiket ellene küldöttem,
azok nincsenek többé. – Segélyt, gyors segélyt kérek a nagy Isten
nevében.»<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a></p>
<p>Még ugyan megkisérlé a kastélyt másnap, harmadnap
visszafoglalni; de mindannyiszor sikertelen. A közelfekvő házakból
puskatűzzel, granátokkal pusztítá a torony omladékain levőket, kik
ott el nem sánczolhatván magukat, azokat ismét égő szurkos
nyilakkal gyújták fel a törökök; ez a pont három napig folytonos
harcz színhelye volt, ember ember ellenében, a holtakat félrelökték
s jöttek helyükbe uj élők; alig volt húsz ölnyi tér a viadalra.</p>
<p>Jól lehetett tudni, hogy itt az idő, a melyben a nagyvezérnek
végső csapást kell merészelni az ostromlók ellen, ha a várat fel
akarja szabadítani.</p>
<p>Augusztus 29-én hajnalhasadta előtt az északi hegyek felől
alászállottak a török hadcsapatok, 1000 spahi, 2000 <span class=
"pagenum"><a name="Page_197" id="Page_197">-197-</a></span> jancsár
és 15,000 tatár. Ezerötszáz lovas hirtelen Óbudán termett, s az
előőrsöket felriasztva, a dunai köröndre vetette magát. Itt a
czölöpzetek mögött és a dunai sajkákon Apti vezérlete alatt a
magyar hajdúk és német czéllövészek csapatai álltak, azok
visszaverték őket; arra a Rókushegynél épült nagy ágyútelepet
rohanták meg, hol Mercy és Heiszler tábornokok fogadták a rohamot;
a török elszántan harczolt; egy aga, ki már két halálos sebből
vérzett, még birt elég erővel Mercyt úgy sújtani vállon, hogy ez a
pánczélon keresztülható vágásba belehalt. De az is hasztalan volt,
a városba nem lehetett bejutniok; a vad roham vissza lett verve; a
szétbomlott hadtest egy része Pálffy Ferencz lovasezrede által a
Kis-Svábhegynek lőn szorítva; a rend felbomlott mind a két hadsereg
között. A Pálffy által üldözött spahik viszont a lotharingi
herczeget terelték maguk előtt, a fővezér közel volt hozzá, hogy
foglyul essék, midőn egyszerre Schöning a brandenburgiakkal
segítségére jött. A két tűz közé szorult dandár kétségbeesve
küzdött elől hátul tóduló ellenségei közepett; egy bőszült csapata
hirtelen oldalt nyitva rést, egész a császári herczeg
főhadiszállásáig tört útat s ott hagyta magát lekaszabolni veszett
viadal közt. Abból a hadtestből, a mit hajnalban elküldött a
nagyvezér, még csak hírmondó sem tért vissza hozzá a csatából.</p>
<p>Délre vége volt a harcznak.</p>
<p>Délután egy órakor csengő tábori zenével vonult át a hídon
Scherfenberg rég várt segélyhada, Piccolomini vezénylete alatt; a
nagyvezér látta ezt jól a hegytetőről, s elvonult onnan érdi
táborába.</p>
<p>Pár nap mulva még ezerkétszáz svéd is érkezett meg távol
hazájából, az ostromban részt venni; – a keresztyén had
hatezerkétszáz emberrel szaporodott; a török felmentő sereg hátrább
vonult. – Budavár sorsa el volt döntve.</p>
<p>Szeptember másodikán, délután három órakor hat ágyúlövés a
Gellérthegyen jelenté, hogy az eldöntő ostrom percze jelen van. A
várban akkor énekelték a halálba menő <span class=
"pagenum"><a name="Page_198" id="Page_198">-198-</a></span> hősök
szuráját a koránból. Abdurrahman tudta, hogy az ő ősz fejének s a
budai félholdnak ez az utolsó napja.</p>
<p>Még egyszer kikülde levéllel egy hírnököt a nagyvezérhez,
melyben szemére veté, hogy a várban levő asszonyok több kárt
tesznek az ostromló ellenségben, mint ő az egész hadsereggel: de
ezt a követet is elfogták; a nagyvezér nem hallotta meg a
szemrehányást, segítségre úgy sem jött volna.</p>
<p>A jeladásra a Kis-Svábhegy tűztelepei tizenhat ágyuval kezdték
szétrombolni a rést elzáró czölöpzetet, mialatt háromezer ember
Spinola vezetése mellett nesztelen, észrevétlenül közeledett a
várfalakhoz, a futóárkokban meglapulva.</p>
<p>A mint a tört rés közelébe értek, hirtelen megrohanták azt s
tömegestül vetették magukat a védelmezőkre. A török nagyon jól
harczolt; egy lábnyomnyi tért sem engedett át, nem hogy ingyen, de
drága vérért sem; míg egy része a faltörés aljában harczolt, kard
kard ellen, addig a többi égő granátokat és kanóczos lőporzsákot
hajigált le az ostromlók legsűrűbb tömegei közé.</p>
<p>Hasonló dühös ellenállás fogadta a várkastély felől támadó
bajorokat; ezeket kétszer verték vissza a várkastélyba, s már halva
volt ott a vezér Piccolomini, itt Tattenbach gróf és Zacco őrnagy;
már csüggedni kezde az ostromlók erélye; midőn a harczi zaj közül
diadalordítás töri magát keresztül s a vívók a közép körönd romjain
látják lobogni a keresztyén zászlót, Magyarhon védasszonya képével.
A ki azt a zászlót oda tűzte, az volt Petneházy, s a kik ott
harczoltak mellette, azok voltak a magyar hajduk, kiket kereszttel
és karddal kezében lelkesített a köztük járó Gábor barát.</p>
<p>Abdurrahman basa látta a megjósolt ellenséget maga felé
közeledni, látta emelkedni mindig közelebb, mindig magasabban azt a
zászlót, melynek először kelle az ő bástyája szélébe furódni.
Czéllövészei hiába irányozák feléje tölcséres fegyvereik csövét, a
kézijakat, annak az egy embernek <span class="pagenum"><a name=
"Page_199" id="Page_199">-199-</a></span> ott nem lehet elesni, nem
lehet ellenállani. Istennél a kegyelem!</p>
<p>Kétségbeesett dühvel harczolnak spahik, jancsárok, szerácsiak,
hajdukkal, granátosokkal, összekeveredve személyes viadalban; nincs
segítség, egyedül az Úristennél.</p>
<p>A lobogtatott zászló egyre közelebb jő, most Petneházy egyszerre
felugrik egy bajtárs vállára és arról átszökve a bástya párkányára,
merész kézzel tűzi ki reá a zászlót.</p>
<p>– Verjétek őt le onnan! ordít Abdurrahman; de ha nem szólna is,
rohannának rá vitézei. Annak a zászlónak nem szabad ott lobogni;
annak, a ki azt oda tüzte, nem szabad a napot látni többé.</p>
<p>Petneházy jól tudja védelmezni veszedelmes helyét; kettő, három
véres fővel bukik le a rátódulók közül, midőn egy fa tetejéről,
mely a sánczon nőtt, egy kurd vitéz oly ügyesen hajítja felé a
pányvát, hogy az a küzdő vitéz nyakára hurkolódik, s a következő
pillanatban lerántva lábáról, ott függ a fa ágán: legdicsőbb
pillanatában győzelmének a leggyalázatosabb halálnak kitéve.</p>
<p>Abdurrahman már örömében ordít; de a magyar vitézt e gonosz
perczben sem hagyá el lélekjelenléte; hirtelen megragadá baljával a
nyakára hurkolt kötelet, s kardjával ketté szelé azt s ismét talpon
állt a földön; – abban a perczben értek oda hajdui is és
kiszabadíták az ellenség kezéből.<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a></p>
<p>Abdurrahman ezt látva, széthasítá köntösét és sarkantyuba kapva
lovát, elnyargalt a körönd előli térről; a várkastély felé futtában
szemközt találkozik szilihdárjával, a ki kérdezé tőle, hova
fut.</p>
<p>– Istennél a segedelem! felelt neki a basa; a napok
beteljesülnek, mi nem vagyunk itt többé urak! eredj vissza, rakj
tüzet lakásomban s küldd szét az eunuchokat, hogy gyujtsanak fel
sorban minden házat, s a futó tűzárkok kanóczait gyujtsák meg. A
tubafa alatt találkozunk. <span class="pagenum"><a name="Page_200"
id="Page_200">-200-</a></span></p>
<p>Az a tubafa pedig már a paradicsomban van.</p>
<p>Innen vágtatott a bécsi kapu felé, hogy legalább ne Petneházy és
az ál Ihánzáde szemeláttára essék el.</p>
<p>A győzelem-téren (török elnevezés!) találkozott a recsinbtár
agával és a tüzérparancsnokkal.</p>
<p>– Vissza! vissza! csak a dicsőség még a miénk, az élet nem
többé!</p>
<p>Azzal mind a hárman visszalovagoltak a bécsi kapuig; ott, a hogy
a keresztyén vértesek tódultak elő a résen, leugráltak lovaikról,
azokat ott leszúrták s meztelen karddal kezeikben, gyalog rohantak
az ostromlók közé; néhány percz mulva vége volt mind a háromnak, a
győztesek Abdurrahman testén keresztül rohantak a városba.</p>
<p>Már akkor itt általános volt a futás, Petneházy diadalával
szétbomlott a török védelmi rend; elől, hátul meg voltak támadva;
minden utczán szemközt jövő csapatok fogadták a futókat, itt térden
állva esdtek kegyelemért, a mit nem kaptak meg; amott
kétségbeesetten harczoltak utolsó emberig s e viadal közepett
egyszerre elkezdtek a felgyujtott házak égni, a miknek utolsó
szobáiban még harczoltak az utolsó pillanatért.</p>
<p>Legtovább tartott a tusa a várkastélyban; ott kétezer férfi,
asszony és gyermek, a jancsáragával és a főmuftival egy kerek
toronyba elzárkózva, végső kétségbeeséssel védte magát, melyet a
bajorok túlnyomó ereje nem bírt leküzdeni. Végre a vezérherczeg,
hogy a harcznak végét vesse, kegyelmet adott nekik, s nem engedte
őket bántani. A jancsáraga a bajor herczeg lábaihoz borulva,
kebléből egy szelenczét vont elő s neki nyujtá, az tele volt Abdi
basa utolsó gyémántjaival, miket a török vezér a harcz előtt
dolmányáról letépett, elszórt, és miket az előrelátó aga bölcs volt
felszedni, hogy életét megváltsa rajtuk.</p>
<p>Az alvezér életét a Zerini ezrednek egyik magyar közvitéze menté
meg.</p>
<p>A várba vonult zsidók a végveszély alatt a vízvezető alagútján
menekültek le a Dunára, azt remélve, hogy az <span class=
"pagenum"><a name="Page_201" id="Page_201">-201-</a></span>
általános zavarban ott hirtelen kincseikkel hajókra rakodhatnak s
sikerül megmenekülniök. Azonban épen ez vált veszedelmükre, mert
ott a kegyetlen tolpatsok kezeibe kerülének, kik őket nőstől,
gyermekestűl nyomorúan lemészárolák s kincseikben prédát ütének.
Jobban jártak azok, kik benn a várban maradva, a zsinagógában és
egy pinczeboltban elrejtőzének, s a győzelmesek kegyelmébe ajánlák
magukat; azoknak élete meghagyatott, mivelhogy németül tudtak
beszélni – ezer tallér váltságdíjért. Elfogóik brandenburgiak
voltak.</p>
<p>Ekkor mutatott a napóra Mátyás király templomának falán
ötöt.</p>
<p>Két óráig tartott a véres szomorújáték.</p>
<p>S annak bizonyságául, hogy valóban vége van, földrengető
ropogással sült el az Abdi által utczahosszat ásatott futóakna,
mely romba dönté még a mit az ostrom épen hagyott is: Budavára nem
volt más, mint egy romhalom, égő üszökkel fedve és vérrel
befestve.</p>
<p>S a ki ezt a megrendítő tragédiát a tétényi halmokról a
legnagyobb léleknyugalommal nézte – az a török nagyvezér volt. A
török hadsereg láttára esett el az ozman birodalom kulcsvára,
büszkesége: Buda.</p>
<p>Petneházy pedig az első volt annak falain a végostrom alatt, s
vágytársa az utolsók között volt, kiknek a körtorony vitézei
legtovább ellenálltak.</p>
<p>Petneházy másnap reggel Gábor barát kiséretében összejárta
Budavár romjait. Alig talált már rá az ismerős helyekre; fel volt
dulva minden. A vadaskert fái ki voltak vágva és feltüzelve, a
regényes kioszknak s a rózsalugasoknak helyök sem látszott már.
Csak egy kettétört kőlap emlékezteté még valamire, a mit a
sánczmunkák közben félig eltakartak földdel. Annyit megtudott
alakja felől, hogy az török halott sírköve, s annyit el tudott
olvasni az arab betűkből, hogy azon a kövön Abdi basa egyetlen
leányának, Tellinek neve van bevésve. Szinte jól esett azután, hogy
a sárga házat, melyben őt legutoljára látta és <span class=
"pagenum"><a name="Page_202" id="Page_202">-202-</a></span>
meggyűlölte, nem találta sehol; azt úgy szétrombolák a tűzgolyók,
hogy fel nem lehetett ismerni a romhalmaz közől.</p>
<p>A szerzetes némán megszorítá az ifju kezét; tán kitalálta
gondolatjait? A halott szerető emléke nehéz!</p>
<p>A mint a füstölgő romok közől ismét alászálltak, szemközt
találkozának Heiszlerrel; a tábornok soha sem szerette Petneházyt
nagyon, annál kevésbbé a barátot; bántotta az, hogy a magyarnak
miért van vitézsége – és esze? Mint Petneházy később megtudá,
Funkensteinnak sógora is volt; a mi elég ok a haragra a tegnapi
hőstett után.</p>
<p>– Ne is menjen ezredes úr a főhadiszállásra, szólt hozzá
szárazon, parancsot hozok önnek a főherczegtől; az egri basák Pest
ellen jönnek, már Hatvanig értek és ott elsánczolják magukat; onnan
ki kell őket ugratnunk, mielőtt várat csinálnának belőle. Vegye ön
át Pesten levő huszárezredét s induljon velem még ez órában, én az
Aspremont vasasokat vezénylem. Tüzes Gábor úr pedig menjen a
főherczeghez s várja ott további rendeletét.</p>
<p>Gábor barát azt sugá Petneházynak: őrizd magad ettől az
embertől, a ki mindenkit úrnak nevez. Tudtomra a magyar eddig csak
az Istent és fejedelmét hívta uramnak, és ha másnak mondta,
gunyolódott vele.</p>
<p>Azzal elváltak.</p>
<p>Petneházy átment Pestre és egy óra múlva csatlakozott
Heiszlerhez huszárezredével, mely saját nevét viselte. Felötlött
előtte, hogy ilyen hadi vállalathoz nem visznek ágyukat; de nem
kérdezősködhetett, mert tudta a szokást, hogy felsőbb rangú tiszt
az alsóbb fokunak ilyen kérdésre helyt nem áll.</p>
<p>Másnap szép rendben megérkeztek Hatvan alá; annak már akkor
hevenyészett sánczai voltak, miknek szegletén a basa lófarkas
holdja villogott.</p>
<p>Heiszler ott azt az utasítást adta Petneházynak, hogy a török
hadsereg által összeterelt gulyát hajtassa el a város alól – fényes
nappal. <span class="pagenum"><a name="Page_203" id=
"Page_203">-203-</a></span></p>
<p>A feladat a nevetségig lehetetlennek látszott; de Petneházy nem
mondta rá, hogy lehetetlen. Hogy ne legyen senkinek kifogása
személyes bátorsága ellen, kiválasztott ötven vitézt huszárai
közül, s ő maga élükre állva, bátran belovagolt velük egész a török
sánczok aljáig, a hol a gulya tanyázott.</p>
<p>Egy pár szakállas golyó elbúgott fejük felett, de kárt nem tett
bennük; később sűrűen tüzeltek rájuk öreg puskákkal: Petneházy erre
megritkítá a csapat hadsorát s sebesen neki nyargalt a gulyának; az
őrtálló kurdok elszaladtak, ott hagyták a teheneket, a huszárok
pedig kiszakítottak belőlük egy pár száz darabot s elkezdték
hirtelen terelni maguk előtt.</p>
<p>A városban levő törökök elébb cselvetésnek hitték ezt a
mozdulatot s nem jöttek ellene, most azonban maga az egri basa és
alvezérei hatszáz spahival iramodtak a huszárok után, hogy ezt a
csufot ne engedjék megtörténni.</p>
<p>Heiszler jól láthatta, hogy Petneházy milyen veszélyben forog;
de azért nem mozdult meg helyéből. Ha elesik, azt lehet róla
mondani: elvette vakmerő bolondságának díját; ha megmenekül, csak a
parancs szerint cselekedett.</p>
<p>Azonban Petneházy nem gondolt a megmenekülésre, hanem a mint
látta, hogy a török azonnal utóléri, hirtelen megállítá katonáit, s
visszafordult maroknyi népével az üldöző ellenségre; annak egy
része tovább rohant a nyargaló gulya után, más része akkor toppant
meg, midőn a huszárok közéjük vágtak.</p>
<p>– Kiki a maga kezére dolgozzék! – kiálta Petneházy s azzal ő
maga egyenesen neki rohant az egri basának, s a mint az szép
ezüstös pánczélba volt öltözve, úgy taszította keresztül kopjája
vasával, hogy annak a hegye a nyeregkápában állt meg. Ugyanakkor
egy másik huszár a török alvezérnek egy akkora darabot levágott a
koponyájából, a mennyi annak épen elég volt arra, hogy a nélkül ne
élhessen. Erre zavarba jött a törökség, rémület szállta meg vezérei
elestén; lassankint egyes huszárok, <span class="pagenum"><a name=
"Page_204" id="Page_204">-204-</a></span> dragonyosok száguldoztak
társaik segítségére, a csata általános lett, a zavar még
általánosabb. Mire kitisztultak belőle, kétszázötven török hevert a
csatatéren; köztük a vezérek, nyolczvan foglyul esett; a többi meg
sem állt Egerig, ott hagyta Hatvant és a gulyát, s a vezéri
nagypecsétet, mit Petneházy diadala tanujeléül vitt Budára a
herczegi vezérnek, az meg a császárnak küldte.<a name="FNanchor_4"
id="FNanchor_4"></a><a href="#Footnote_4" class=
"fnanchor">4)</a></p>
<p>Midőn innen visszatérve, Pesten találkozott Gábor baráttal, ez
örvendve szorítá őt keblére.</p>
<p>– Elveszett embernek hittelek! Már most ne tégy többet egy
esztendeig; mert nem fog javadra szolgálni; eredj Komáromba
menyasszonyodhoz; vidd oltárhoz, aztán ősi kastélyodba haza s
iparkodjál boldog ember lenni. Ha szükségük lesz rád, hivatni
fognak; ha utjokban lészsz, eltesznek láb alól. A császár grófnak
nevezett ki s ezt nem szeretik azok, kik a hátad mögött
maradtak.</p>
<p>Azonban Petneházy nem fogadta meg öreg Mentora jó tanácsát.
Elragadta a hír, a dicsszomj; a helyett, hogy véres babéraival
sietett volna Borbálához, kinek kezét a legdicsőségesebb uton
érdemelte meg: hazája visszavívott fővárosának ormára tüzött zászló
által, jobbnak találta a főhadiszálláson megjelenni. Ott sok
mosolygó arcz fogadta, többek között Funkensteiné is, ki tréfálózva
mondá neki:</p>
<p>– Bizonyára most már olyan nagy emberré lettél, hogy nem is
kellene olyan közrangú leány keze után vágyódnod, mint Borbála; ha
Bécsbe fölmégy, tuczatszámra találod a herczegasszonyokat, kik
erővel nőül akarnak hozzád menni.</p>
<p>– Már csak hagyd te nekem azt, a kit megszolgáltam s ne igen
nevezgesd előttem Borbálának, mert az csak nekem Borbála, neked
nem.</p>
<p>– Jól van, jól, azért ne légy olyan fennyen; nem a te érdemed,
hogy a hol te jártál, ott kevesebb volt a fal és a férfi, mint a
hol nekem kellett verekednem. <span class="pagenum"><a name=
"Page_205" id="Page_205">-205-</a></span></p>
<p>Ebből tüzes vita kerekedett volna, ha a vitéz urak közbe nem
vetik magukat, mire azután a két lovagnak kezet kellett nyujtani és
kibékülni, s minthogy Petneházy másnapra a herczegtől szabadságidőt
kért Komáromba utazhatni arájához, Funkenstein azt indítványozá,
hogy ezt egy bucsúlakomának kell megelőzni; a minthogy azután estve
elkezdvén a nemes urak, egész kivilágos kivirradtig ittak és jó
kedvben voltak; utoljára Funkenstein franczia borokat hozatott elő
és azokból kényszeríté Petneházyt inni, a kinek a pezsgőnedv nagyon
tetszett.</p>
<p>Reggel, a hajnali trombitaszónál azután elkisérék jó barátai
Petneházyt egész a török fürdőkig, ott bucsút vevének tőle s
engedék utjára menni Komárom felé.</p>
<p>Petneházy mintegy 50 huszárt vitt magával kiséretül, még mindig
megeshető levén, hogy valahol száguldozó tatár csapatokkal
találkozzék Komáromig; azoknak hadnagyával bizalmas beszélgetésbe
elegyedett az uton. Egyszer, Vörösvár táján elkezd panaszkodni,
hogy iszonyú hőséget érez, a hadnagy pedig azt állítá, hogy igen is
hűs szél lengedez. Petneházy apródonkint leveté mentéjét,
dolmányát, egy ingre maradt, mégis kiállhatatlan hőségről
panaszkodott; az izzadtság csorgott le halántékairól.</p>
<p>Kevés idő mulva azt mondá a hadnagynak, hogy a feje majd
szétszakad. A hadnagy azt hivé, hogy ez az éjszakai mámortól van, s
tanácsolá neki, hogy ha Vörösvárra beérnek, feküdjék le és pihenje
ki magát.</p>
<p>Petneházy erre sebesen előre lovagolt, a hadnagynak úgy tetszék,
mintha a vezér le akarna esni lováról. Utána kiáltott, arra
Petneházy megállt és bevárta.</p>
<p>Arcza egészen ki volt kelve alakjából, szemei beesve és ajkai
elkékülve.</p>
<p>– Bálint, monda a hadnagynak, én meg vagyok mérgezve; de
visszamegyek és megölöm azt, a ki megölt!</p>
<p>Azzal tüzesen sarkantyuba kapta paripáját, és elkezdett vágtatni
visszafelé Budának.</p>
<p>Huszárjai nem érték utól, oly bőszült nyargalást követett
<span class="pagenum"><a name="Page_206" id=
"Page_206">-206-</a></span> el, s elmaradoztak utána. Egyszer
azután azt látták, hogy letér az útról, ki a sík mezőnek, mint a ki
már eszméletét veszté s nem tudja kormányozni a lovat. A paripa
nyargalt, szökelt árkon, bokron keresztül, néhol oly közel jött az
ezredes kisérőihez, hogy azok láthaták annak feldult arczát,
szederjes homlokát, égő szemeit, s hallhaták, mily szörnyen átkozza
gyilkosát, vértől habzó szájjal; rettentő tünemény, egy méregtől
megőrült dalia, kit bőszült lova ragad berken és avaron
keresztül!</p>
<p>El nem birták fogni, mindaddig, míg a halálra nyargalt ló össze
nem roskadt, s lovagjával együtt a földre rogyott; mire odaértek,
Petneházy meg volt halva.</p>
<p>Ki gyilkolta meg? azt ki keresné már most – százhetvennégy
esztendő mulva? A jó öreg Cserey, ki e vele egykorú történetet
ekként elbeszéli, azt veti utána: «Ha magyar vagy és sokáig akarsz
élni: okos ne légy, vitéz ne légy, és pénzed se legyen
sok».<a name="FNanchor_5" id="FNanchor_5"></a><a href="#Footnote_5"
class="fnanchor">5)</a></p>
<p>Budavár eleste gyásznap volt a török birodalomra nézve. A
szultán felriadva könnyelmű vadászataiból s bucsújáratot rendelt az
egész országra. Mekkában a próféta sírjából előhozták a koporsót,
ezüst ravatalra tették, melléje a csatában elesett emirek és hősök
csontjaival megrakott 25 koporsót, hogy Allah lássa meg és elégelje
meg a pusztulást. A bucsújárók seregei minden pénteken hétszer
járják körül e ravatalokat, zene és kürtszó nélkül, egyedül emberi
jajszónak szabad hallatszani.</p>
<p>A bőjt utolsó napján húsz mérföldig menő bucsújárat
rendeztessék; elől egy nagy szekrényt vigyenek tört kardok-,
nyilakkal és csatában elhullt hősök csontmaradványaival; azt
hatszáz zsákba öltözött katona kisérje, mezítláb, hajadon
fővel.</p>
<p>Azután jőjjön 3000 spahi gyalog, fekete turbánnal, tépett és
vérrel bemocskolt ruhákban, hátát tevefarkkal verve. <span class=
"pagenum"><a name="Page_207" id="Page_207">-207-</a></span></p>
<p>Utánuk hatezer dervis, övig mezetlen, testébe késeket és
nyilakat szurkálva, hogy a vér szertefecskendezzék róluk.</p>
<p>Azután hozzák a próféta szekrényét; mely mellett háromszáz basa
járdal kivont karddal, s a ki szemeit a szekrényhez fel meri
emelni, annak fejét leütik.</p>
<p>Minden mérföldnél egy keresztyén rabszolgát és egy zsidót
levágnak s vérében ott hagyják az úton meghalni.</p>
<p>Harmincz előkelő vezér, fejét zsidó- és szamárvérbe mártott
kendőkkel bekötve, egyik keze övéhez hátrakötve, másikban kard
helyett tevefark, a mit maga után vonszoljon a sárban.</p>
<p>Kövesse őket 7000 jancsár, fegyver helyett pálczával kezében;
hátul jőjjön a nagyvezér, sánta szamár hátán, kezében nádszál,
azzal fejét verve, kiáltozza: «offát, millei, zaffai!»</p>
<p>Végül ismét keringő dervisek jőjjenek, testeiket felhasogatva; s
egy szekrényből a legapróbb rézpénzt szórják el az út mentében.
Minden mérföldnél megálljon az egész menet, felordítva: Allah
buffai! Allah mitrei Kresztinnai. (Allah verje meg a
keresztyéneket.)<a name="FNanchor_6" id="FNanchor_6"></a><a href=
"#Footnote_6" class="fnanchor">6)</a></p>
<p>Allah azonban nem hallá meg a bucsújárók szavait.</p>
<p>Buda nem jutott többé török kézre.</p>
<p>Kicsinyben mult pedig. Az elfoglalt várat német őrséggel rakták
meg, s a véráztatta falak között, miken Petneházy volt az első,
Funkenstein lett a térparancsnok.</p>
<p>Kitüntetésnek szép volt, de helyzetnek nem igen kellemes. Egy
feldult romhalmaz között, mérföldnyire elpusztított, kizsarolt
vidék közepett a nemes úr rendkívül unta magát. Kérte nehányszor,
hogy tegyék onnan át máshová, de a főherczegek azt viszonzák, hogy
jó neki ottan.</p>
<p>Időközben megtudta azt is, hogy Borbála Petneházy halála után
felvette a fátyolt. A gazdag menyasszonyt tehát végkép elveszté.
Pedig az ostrom után részére jutott osztalék a zsákmányból már
fogyatékán járt s azok a <span class="pagenum"><a name="Page_208"
id="Page_208">-208-</a></span> zsidók, a kiknek tartozott,
történetesen Bécsben és Prágában laktak, nem voltak a budai
vízvezetőnél véghez ment mészárlás között.</p>
<p>Az alvezér háreméből két fiatal török leányt tartott meg
magának, az egyik tizennégy, a másik tizenkét éves volt; az utóbbit
Fatiniczának hítták.</p>
<p>A háremben növekedett gyermeknél egy dolog volt erősen
kifejlődve: a cselszövény. Fiatalsága daczára olyan jól értett
ahhoz, mint a szerály akármelyik kegyencz rabnője.</p>
<p>Midőn látta, hogy urának pénze elfogyott, adott neki jó
tanácsot, hogyan szerezhetne azt megint sokat s Funkenstein –
követte a tanácsot.</p>
<p>Ezen időben Gábor barát Győrben lakott, s ugyanott volt
főparancsnok Piszterczky ezredes, derék becsületes lengyel, kivel
esténként együtt szoktak sakkozni.</p>
<p>Egy este Gábor barát ilyen különös dolgot regélt el az
ezredesnek:</p>
<p>A napokban egy magyar fogoly, ki a székesfehérvári basánál volt
szolgaságban, észrevevé, hogy egy parasztnak öltözött férfi érkezik
már másodízben a basához, ki vele elzárkózva, órahosszat
elbeszélget. A fogoly kiváncsi lett, s a kályhán át, a hol fűteni
szokott, kihallgatá a párbeszédet. Arról volt szó, hogy a budai
várat ismét visszajátszák a török kezére; kétezer arany az árulás
díja. Mi neve az árulónak, azt meg nem tudhatá, de annyit hallott,
hogy két török rabnő van nála. A foglyot másnap kicserélték török
foglyokért s az rögtön sietett Gábor barátot értesíteni az
árulásról. A veszély nagy. A basa előpénzt is adott már az
árulásért s tanakodott vele a módszerek iránt; Budán pedig most az
egész helyőrség alig megy kétezerre, s minden gyanu nélkül van az
is.</p>
<p>Az ezredes rögtön sietett a tanuval Budára s tudatá a
főparancsnokkal a hallottakat. Annak nem levén egyéb eligazodási
jegye a két rabnőnél, minthogy ezek Funkensteinnál voltak, őt
hivatá s kérdezé tőle, hogy talán rabnőinek váltsága végett irt a
fehérvári basának? <span class="pagenum"><a name="Page_209" id=
"Page_209">-209-</a></span></p>
<p>Funkenstein azonban megérzé az illatot, s mindennemű levelezést
tagadott a basával.</p>
<p>Ekkor a rabnőket fogták vallatóra, s Fatinicza kivallá a küldött
budai paraszt nevét; arra annak a fiát vették elő, az pedig
kimondá, hogy apját már másodszor küldé Funkenstein Fehérvárra. E
kettős tanusággal szemben nem védheté magát a lovag, térdre esett
és kivalla mindent. Azzal mentette magát, hogy ő csak a pénzt
akarta megkapni a basától s azután a várat nem játszani át a
kezére. Könyörgött, hogy kegyelmezzenek életének.</p>
<p>– Micsoda excellentiádnak egy maroknyi vér?</p>
<p>– De micsoda te neked kétezer aranyért annyi ezer emberéletet és
egy országot eladni!</p>
<p>Pár nap mulva kézrekerült a paraszt is; a vízikapunál akart
bemenni, ott elfogták. Tagadta, hogy nála levelek volnának; míg
levetkőztették s meglelték azokat a harisnyákban. (A német
krónikairó magyar pórnak állítja ezt, magyar pór pedig soha sem
viselt harisnyát, azt tudjuk.) Erre kétszáz bottal jutalmazták meg
hazugságáért; végre Funkensteinnal együtt kínvallatás alá vetették,
de a hüvelykszorító alatt sem vallott többet egyik is, mint hogy a
törököt akarták csupán kétezer aranyig megfejni.</p>
<p>Halálra itélték mind a kettőt.</p>
<p>Az itéletet az akkori idők irálya szerinti fordításban közlöm
németből:</p>
<p>«Minekutána most uralkodó cs. kir. felsége I. Leopoldus az
annyiszor ostromlott, annyi ember, vér- és költségbe került Buda
várát a török hadsereg szemeláttára Isten segedelme és győzelmes
fegyverei által recuperálta; minden császári hadiszolgálatban
levőknek azon kellene lenniök, hogy annak conserválása és
defendálása, nem pedig ismét török járom alá juttatása felől törjék
fejüket, mindezt nem tekintve Funkensteini Funk Konrád főhadnagy az
érdemes Salm-regementből, annyira megfeledkezék tartozó
kötelességéről, hűségéről s keresztyén származásáról, hogy titokban
a fehérvári basához külde <span class="pagenum"><a name="Page_210"
id="Page_210">-210-</a></span> egy parasztot s levélben offertumot
tett neki, hogy a várat ujra kezébe szolgáltatja, csak egy pár száz
embert küldjön is oda, mire a basa örömmel nyilatkozék, nem nehány
százat, de nehány ezeret is küldeni. Ámbátor nevezett főhadnagy azt
állítja, hogy ő nem akarta a várat elárulni, csupán az ellenségtől
pénzt kicsikarni; mindazonáltal császári secretumokat tudatott
vele, úgymint: hol lehet a várba legkönnyebben feljutni s hogy a
nagy körönd felől besegíti őt seregeivel etc. Ezért a basa a
vezérnek irt is népek végett, s az utolsó, a parasztnál lelt
irásában jelenti, hogy népség és pénz már készen állanak, s ezek
szerint a vár, a benlevőkkel egyben, az egész keresztyénség
legnagyobb kárára és rémületére a legvégső veszélyben forgott,
ennélfogva az ő vallomásai és levelei után a kirendelt
haditörvényszék azt judikálta: hogy ő a császári vér- és
haditörvény szerint crimen læsæ majestatis és perduellionist
követett el; ezért megérdemlett büntetésül s másoknak is elijesztő
exemplum gyanánt feje levágattassék, teste négyfelé szelessék, négy
része négy utczára kiszegeztessék, szive kiszakíttassék s a
szájához veressék s mindez a törvények értelmében.* Itéltetett
Budán, ápril 8-án 1687., mely itélet dito 9-én végre is
hajtatott.</p>
<p>Még csak az sincs utána mondva: «Isten legyen kegyelmes nyomoru
lelkének».</p>
<p>… Petneházy halála nem maradt boszulatlan.</p>
<p class="center">* * *</p>
<p>Azóta sok víz és – sok vér lefolyt Buda alatt; a hatalmas török
nemzetről úgy beszél a világ, mint egy nagy tüneményről, mely volt
és mulni indul; a szegény, sokszor elfelejtett magyarról pedig úgy,
mint egy becsületében halhatatlan népről, mely megvan és
meglesz…</p>
<hr class="chap" />
<p><span class="pagenum"><a name="Page_211" id=
"Page_211">-211-</a></span></p>
<h2>EGY EMBER, A KI MINDENT TUD.</h2>
<h3>I.</h3>
<p>Először is nagyon gazdag volt.</p>
<p>Ez már magában harminczhárom indok arra, hogy az ember mindent
tudjon.</p>
<p>Azután gróf volt, – szép ember volt – és sok esze volt.</p>
<p>Most már megholt. – És már most igazán mindent tud.</p>
<p>Csakhogy nem nyert vele semmit; mert annak, a mit holta után
tud, nem veheti semmi hasznát.</p>
<p>De nem is vesztett vele semmit; mert a mit életében tudott,
annak sem vette semmi hasznát.</p>
<p>Régi rossz szokásunk nekünk lateinereknek (s nemcsak a magyar
lateinereknek, de a kerek föld minden tintafogyasztó népének), hogy
ha valami prototypont keresünk a megtestesült tudatlanság
eszményképeül, azt rendesen abban az osztályban fedezzük fel, a
melynél – «az ember kezdődik». Ettől a szokástól toto coelo el kell
térnünk, midőn a gróf Rengeteghy Ottó élettörténetét megirjuk, mert
ez tudott mindent, a mi csak megtanulható, és tanult mindent élete
utolsó órájáig: beszélt hét élő európai nyelven, olvasott a három
classicuson, a latinon, a görögön és sanskriton, s meg tudta magát
értetni a japáni és chinai idioma szerint, tudott értekezni a
papua, sioux és ovasero fajokkal, remekül hadarta a ladino zsidó
jargont, sőt egyszer egy hires zsebmetszőtől megtanulta a kochem
nyelvet is, a min a tolvajok értekeznek egymás közt s olyan jól
tudta, hogy mi az Kochmor, Trararumgenger, <span class=
"pagenum"><a name="Page_212" id="Page_212">-212-</a></span>
Chassimathändler, Bismuther, Schottenfäller, Linkwechsler? mint
akármelyik Baldowerer (orgazda). – A mi a szépliteraturát illeti,
azt a remekiróktól kezdve egész a curiosumokig ismerte; – a
philosophiából baccalaureatus volt, – építész, zenész, festész
volt; – buvárkodott népisme és régészetben; – gyakorolta a
homœopathiát és hydropathiát, a schrottcurát, a perkinismust és
baunscheitismust; – kedvelte a csillagászatot, volt saját
csillagdája; azután botanicus volt, természettudós; járatos az
exoticus flora és fauna világában; majd törvénytudós volt és
államférfi; később nagy financier és nemzetgazdász, különösen
bányász és állat-acclimatáló; – szokás szerint geograph gyakorlat
után, mint híres utazó; – tekintély volt a spiritismusban és quasi
médium; tanulmányozta minden népek vallásait, a shamanismust,
bramanismust, buddhismust, mohammedanismust, a shi és sunna
válfajaival, fetishismust, talmudismust és christianismust; in
thesi követte a jansenismust, in praxi a mormonismust és a mellett,
mint nemes úr, született törvényhozó volt és született katona.</p>
<p>A mi a törvényhozást illeti, ezt fiatalabb éveiben nem igen
gyakorolhatá; mert akkor gondoskodva volt róla, hogy a
Reichsgesetzblatt készen hozza a törvényeket; s a polgártársaknak
és méltsás főrendeknek a törvényt nem hozni, csak elhordozni volt
kötelességük; hanem a katonai tanulmányok annál tágabb kiviteli
térre találtak.</p>
<p>Gróf Rengeteghy Ottó az ötvenes években (t. i. nem a saját,
hanem a század ötvenes éveiben) a császári hadseregnél szolgált s
előljárói és tiszttársai által a legkitünőbb katonai tehetségek
közé számíttatott. Nemcsak az egész osztrák Dienstreglement-t
hordta a kis ujjában; de teljesen au fait volt az európai minden
nagyhatalmak hadseregeinek szervezésében; tudta, kinek melyik
fegyvernemben van az előnye? mi értéke van a porosz landwehrnek a
háboruban? mire használható az orosz opoltsenie? mi különbség van a
schweiczi hadsereg és az angol riflemenek <span class=
"pagenum"><a name="Page_213" id="Page_213">-213-</a></span> között?
használhatók-e még a török bashibozukok nyilt csatában? A fegyverek
tökéletesüléséről minden idevágó szakkönyvet áttanulmányozott;
heteket töltött a sohlai fegyvergyárban, s meglakta a bécsi
ágyúöntődét. Ha pedig a genie-corps tiszteivel jött össze, azokat
épen kétségbeejté ismeretei halmazával a haderődítés terén, s ha
egyszer egy vén fortificationalis főtisztet beszoríthatott a maga
régimódi krepost sánczai közé, azt úgy körülkerítette modern
redanokkal, előretolható vas helepolisokkal, úgy lebombázta gyujtó
carcassokkal, úgy aláaknázta pokoltalálmányu torpédokkal, hogy ez
kénytelen volt neki tisztességes föltételek alatt capitulálni. A
generalstabra nézve pedig valóságos félelem volt a jelenléte; –
mert ha hozzá kezdett, nemcsak az eddig követett hadviselési
rendszerről tudott kimerítő előadást tartani, hanem a még ezután
követendőkről is: várharcz, lökrendszer (Stoss-System), hegyiharcz,
ágyucsata, éjjeli harcz (Camisade), oszlopos roham, szoroson
átvonulás, (debouche); azután hadsereg-fölállítás,
harczvonal-változtatás, központ-áttörés, mind oly ismeretes
foglalkozás volt előtte, hogy még a tábornokok sem mertek vele
vitatkozni, nehogy kisüljön, hogy többet tud, mint ők.</p>
<p>És aztán vívni is jól tudott s első lovas volt a hadseregnél. A
kardvívásnál volt egy veszedelmes alsó belső vágása, a mit századik
sem tudott elhárítani; párbajban mindig megvagdalta az
ellenfeleit.</p>
<p>És végül – nagy szerencsével udvarolt a táborszernagy báró **
szép leányának.</p>
<p>Mindenki meg volt felőle győződve, hogy Ottónak csak egy kis
háborura van szüksége, hogy fényes pályakört csináljon. Most
huszárkapitány. Az első choc fényes fegyverténye után őrnagyi
rangra emelkedik. Akkor jön egy erőszakolt kémszemlészet: a
visszatérőt várja az alezredesi czím. Azután egy ügyesen combinált
s vakmerően kivitt megrohanás. Ez érdemeket ád neki a
dandárparancsnokságra. Végre egy döntő ütközet; hol az oroszlánrész
az ő <span class="pagenum"><a name="Page_214" id=
"Page_214">-214-</a></span> dandárának s ép oly bátor, mint
körültekintő vezényletének jutand. Mindig feljebb! Ki tudja, hol
végzi még? – A Terézia-rendbe okvetlen belekeveredik.</p>
<p>A sors betölté ezt a kivánságot is. Napirendre került az
olasz-franczia-osztrák háboru. Gróf Rengeteghy Ottó előtt nyitva
volt a «turf», hol a dicsőség terem, a «róka» kijött a
coverből.</p>
<p>Csak az a nagy baj volt rá nézve, hogy ezt a covert az olasz úgy
össze-vissza szeldelte öntöző csatornákkal, sövényekkel, hogy a
lovasságnak nagyon kevés hasznát lehetett venni a nyilt csatákban.
Ottónak az egész hadjárat végeig alig jutott egyéb feladat, mint
kémszemlészni, ellenséget fellármázni, cseltámadásokat tenni,
élelmet, szénát, szalmát szállíttatni, podgyászt fedezni. Alig
jutott valamikor annyira, hogy egy-egy puskagolyót halljon a
levegőben fütyülni, azt is futó ellenség küldte.</p>
<p>Egyszer aztán a bivouac tüzénél azt mondá tiszttársainak:</p>
<p>«Látjátok, az egész maleficzháboru alatt egyetlen egy
tudományomnak vettem hasznát, s azt az inasomtól tanultam; egy
ostoba fiatal ficzkótól, a kit János vitéznek csufolok s a ki
olvasni sem tud. S ez a tudomány abból áll, hogy az ember a
hadjáratban a nyeregkápájában levő két pisztolytok közül az egyikbe
ne töltött pisztolyt tegyen, hanem töltött szalámit. A balfelül
levő pisztoly fölösleges, arra soha sem kerülhet a sor. És igaza
volt János vitéznek. Az egyik tokban most is ott hever a revolverem
kilövetlen, míg a másik tokban már a harmadik cső szalámi járja s
az engem nagyon sok halálveszélyből (érts éhenhalást)
kisegített».</p>
<p>A tiszttársak biztatták, hogy ezt a találmányát jelentse be a
hadügyminiszternél általánosan behozandó reform gyanánt.</p>
<p>Végre hozzájutott Rengeteghy Ottó gróf, hogy a nagy katonai
rigorosumnál is hivatalos legyen. A Solferinótól elkeresztelt
ütközetnél svadronjával egy ágyuüteg fedezésére <span class=
"pagenum"><a name="Page_215" id="Page_215">-215-</a></span> lett
kiküldve, mely ágyuütegnek egy szemközti sövényzet mögül dolgozó
ellenséges ágyutelep szolgált viszhangul.</p>
<p>Gonosz viszhang, melynek magja is van!</p>
<p>Gróf Rengeteghy Ottó először hallott életében ágyutekéket búgni
feje fölött. Csunya zene! Mikor megvillan az ágyu, akkor egy
másodperczig húz valami a levegőben, mintha sárkánytehén bőgne a
borja után, s mikor elcsap az ember füle mellett, azt mondja «hu!»
s csak akkor ér oda az ágyu dörgése: bumm!</p>
<p>Otto kezdte azt a sajátságos változást tapasztalni magán, a
miről Plonplon herczeg lett historiai nevezetességgé
Sebastopolnál.</p>
<p>S mikor meglátta az első halottat iszonyún szétzúzott testtel
lebukni a földre, akkor egyszerre úgy tetszék neki, mintha
elsötétült volna előtte a világ. – Ez az ágyuláz.</p>
<p>– Mi ez? mondá magában. Csak nem félek tán? olyan nincs! Aztán
elhitette magával, hogy csak a gyomrának van baja. Nagyot húzott a
pálinkás kulacsából. És aztán valahányszor egyet szólt az ágyu,
mindannyiszor azt érzé, mintha a gyomra is szivvé változott volna s
az is verne; ugyanannyit ivott rá.</p>
<p>Attól a sok curaçaotól aztán még különösebben érezte magát.</p>
<p>– Nagyon édes ez a curaçao! mondá kiköpve undorral az utolsó
kortyot.</p>
<p>– Talán az enyim jobb lesz, mondá neki János vitéz, odanyújtva a
kulacsát.</p>
<p>Ottó nagyot húzott belőle. Hát az meg mint a pokolbeli tűz ment
le a torkán.</p>
<p>– Mi van ebben a pálinkában? kérdezé prüszkölve az ostoba
huszártól.</p>
<p>A balga ficzkó mosolyogva sodorintá meg a bajszát.</p>
<p>– Hát hogy erősebb legyen, egy garas ára választóvizet töltettem
bele a patikában.</p>
<p>– Huh, hogy az ördög vigye el kendet! – választóvizet
<span class="pagenum"><a name="Page_216" id=
"Page_216">-216-</a></span> itatott meg velem! szitkozódék Ottó
kapitány s most már azt képzelé, hogy az keresztül rágja a beleit!
Egy darab krétát kellene rá megenni hirtelen. A kréta neutralizálja
a választóvizet. Csak egy infanterista-ezred jönne közelebb;
azoknál mindig van kréta, azzal meszelik be a kabátjukon a foltot.
Van ugyan ide hátul egy zászlóalj; de azok horvátok, fekete szíjuk
van, nem tartanak krétát. S most Ottónak minden gondolatja a
gyomrából jött; annak kréta kellett; az meg nem volt.</p>
<p>Végre jön a dandárnoktól a parancs, hogy a huszársvadrony menjen
rohamra az ellenséges ágyuüteget helyéből kivetni.</p>
<p>Legalább vége a kínos helyzetnek: egy helyben ülni és hagyni
magára ágyuztatni; – a trombita rohamra harsog: indulj! előre! Ottó
is sarkantyuba kapja a paripáját s nem gondol többé se
választóvizre, se krétára; hanem vágtat ventre à terre; por előtte,
por utána.</p>
<p>Hát a mint rohan az ellenséges üteg felé, azon veszi észre, hogy
az sincsen egyedül; a rejtő sövényfal mögül előbukkan egyszerre egy
nagy csapat lovas chasseur s szemközt robog a csörtető
huszárokra.</p>
<p>Ottó három embert látott maga felé rohanni: három marczona,
barnapofáju alakot, ördögi hegyes kecskeszakállal, kuglhupf
nagyságú vállrózsákkal a vállaikon; mind a három egyenesen ő neki
tartott.</p>
<p>De három egyszerre! Három egy ellen! Mit csinál az ember
ilyenkor? Erről az esetről nem szól sem a Dienstreglement, sem a
Code du duel, ezt nem pertractálja sem Julius Cæsar de Bello
Gallico; sem III. Napoleon de Cæsare Julio, erről hallgat a
«Handbuch eines wahren Soldaten», ezt mellőzi Fadejew «Die Taktik
im Kleinen und Grossen». Ezt a hadtudomány a sajtóhibák közé
sorolja.</p>
<p>Pedig hát megtörténik ez. Ottó azt látta, hogy nemcsak az a
három, de az egész chasseur-zászlóalj mind ő ellene rohan.</p>
<p>Ily kritikus pillanatban csak a gyors elhatározás segít.
<span class="pagenum"><a name="Page_217" id=
"Page_217">-217-</a></span> Souwarow, Nagy Frigyes, XII. Károly
kell ide! Mikor már harmincz lépésre van az ellenfél tömege, a
kardot a szíjra ereszteni, a revolvert kikapni a pisztolytokból, a
hat csövet egymásután kilőni: az hat emberhalál; aztán a kilőtt
pisztolyt odavágni a hetedik fejéhez, s azzal újra marokra kapni a
kardot!</p>
<p>Úgy tett.</p>
<p>Gyorsan markába kapta a pisztolytokból kirántott gyilkos csövet;
rászegezte azt a legelső kecskeszakállas ficzkóra, mire az átkozott
kecskeszakállas elkezdett pokoli módon nevetni, a két bajusza a két
füléig szaladt a röhögéstől: Ottó rémülve tapasztalá, hogy fegyvere
nem akar elsülni; nem ám, mert a szalámi volt a kezében, azzal
czélzott az ellenségre; azt azután, hogy csak nem sült el, odavágta
az ellenség fejéhez: arra azután se nem látta, se nem hallotta,
hogy mi történik? verekedtek, káromkodtak körülötte; a lovát három
ló közé odaszorították, egy negyedik ló hátulról kapaszkodott fel
rá; a csákóját a fejébe verték, a lova zabláját másfelé vonták;
elől-hátul a gallérjába kapaszkodtak; mentekötőjénél fogva
rángatták, a félkengyelét leszakították, a prémjét összevagdalták,
a jobb fülébe magyarul káromkodtak, a balfülébe francziául; egy
darabig a chasseurök czepelték, a merre nem volt szándéka menni,
azután megint a huszárok vették körül s czibálták erővel másfelé;
míg végre visszatévedt az elébbi állomására s a mint
körültekintett, úgy érezte magát, mint a kit a víz fenekéről húztak
ki.</p>
<p>Még akkor sem tudta, hogy mi történt vele?</p>
<p>Hogy az általa vezetett roham kudarczot vallott, azt láthatta
abból, hogy az osztrák ágyuüteget visszavonták elfoglalt
állásából.</p>
<p>– De mi az ördög lelt tégedet, mondá neki a tüzérkapitány
mérgesen, hogy még csak nem is védelmezted magadat, ki olyan jól
tudsz vivni? Ha az a tudatlan János vitéz ott nincs, s huszárosan
ki nem vág, már el voltál fogva a francziáktól. <span class=
"pagenum"><a name="Page_218" id="Page_218">-218-</a></span></p>
<p>Ottó aztán megköszönte a jó szolgálatot János vitéznek, a ki
ugyan nem tudott semmit azokból, a mik a hadi tudományt képezik, de
verekedni: azt tudott. – Ottó megajándékozta az órájával.</p>
<p>– Csak már a szalámit el ne dobta volna! dörmögé a goromba
hadfi. Koplalhatunk két nap!</p>
<p>Mint tudjuk, e jóslata János vitéznek nagyon is teljesült: a hol
a győzelem elvész, ott a profunt is el szokott veszni. A hadsereg
kenyere és husa a győztes ellenfél martalékául jutott, s a pimasz
francziák az osztrák profuntokkal még kugliztak a mezőn, azt
mondva, hogy ez csak arra jó. S az emlékezetes ütközet után sokáig
fenmaradt a bécsi bonmot: hogy az olaszországi hadjárat azért
veszett el, mert a hadsereg marhái mind a táborkarnál voltak
összpontosítva. (Hony soit qui mal y pense.)</p>
<p>A mint késő estére valahol pihenőt lehetett tartani, azt mondta
Ottó János vitéznek: – «János. Nekem szörnyen marja valami a
hátamat, nézzen bele, mi az?»</p>
<p>– Kettő közül az egyik, mondá János vitéz; hanem aztán
megigazítá magát, mikor a bekecs és az atilla gallérja alá
tekintett. Tyhű! vitéz kapitány uram! hiszen meg van sebesítve: az
a bolond franczia ide bökött a karddal a hátába. Csupa vér
minden.</p>
<p>– Hagyjon kend neki békét! förmedt rá Ottó kapitány s megtiltá
neki, hogy a kapott sebről beszéljen valakinek.</p>
<p>Pedig hiszen hát az nem szégyen, hátulról kapni sebet lovassági
csatában, ha az embert körülfogják, de csak mégis restelli az
ember.</p>
<p>Hanem a hideg éjszaka meghozta a seblázt s Ottónak, akarva nem
akarva, le kellett szállni a lóról, hogy a tábori kórházba vitesse
magát.</p>
<p>Ott betették egy osztályba, a mi a «hasonfekvők» számára
rendeztetett.</p>
<p>Ez nem gunyolódni való dolog: ez nagyon komoly intézmény. Vannak
igen veszedelmes megsebesülések, a mikkel nem lehet hanyatt
feküdni. Az ember négy eset <span class="pagenum"><a name=
"Page_219" id="Page_219">-219-</a></span> közül háromnál belehal, s
ha kigyógyul, kinevetik vele. Humoristico-lethalis kóresetek.</p>
<p>Abban a szobában, a hová Ottót vitték, feküdtek még öten; mind
előkelő tisztek. Mind nagyon veszélyesen megsebesülve az érem tulsó
oldalán. S az ilyen sebek kegyetlenül kinzók. Ámde a kinok közepett
is legfőbb gondja az volt a sebesültnek, hogy társai előtt igazolja
azt a körülményt, miképen kaphatott olyan sebet, a melylyel nem
lehet hanyatt feküdni? Az első azt állítá, hogy abban a perczben
kapta a golyót, a mikor visszafordult a katonáihoz, hogy lelkesítse
őket a rohamra. A másikat Suwarow hirhedett positurájában találta
ez a nemesis; a harmadikat egy háta mögött eldurrant shrappnel
golyója csufolta meg eként; a negyedik esküdött rá, hogy a
francziák bumeranggal lőnek: ez hottentotta találmány; a löveg fele
utján visszafordul, szemközt czéloz s hátul talál. Az ötödik végre
parancsolá elhinni, hogy ő a sebet par repercussion kapta, épen
úgy, a hogy Moreau tábornagy vesztette el a lábait Drezdánál, egy
visszapattanó golyó által.</p>
<p>Ottó rémülten hallá a legutóbbi patiens szavait. Arra a
tábornokra ismert a hangokból, a kinek van egy Aureliája, a kinek ő
szokott udvarolni.</p>
<p>Az imádott hölgy azt fogadta lovagjának, hogy ha megsebesül a
csatában, oda siet hozzá őt ápolni.</p>
<p>Már pedig most bizonyos, hogy idejön, mikor a papája is meg van
sebesülve. Ez szép találkozás lesz; a helyett, hogy «borulj a
keblemre!» – «borulj a hátamra!»</p>
<p>Négy nap alatt a hat közül csak ketten maradtak a kórodában. A
többit elvitte a megnevezhetlen seb. Gondoskodva lett róluk, hogy
ne legyenek tréfa tárgyai, ha meggyógyulnak.</p>
<p>Csak a tábornok indult javulásnak: a mi annál rosszabb volt
Ottóra nézve; mert azontul aztán a tábornok éjjel-nappal tartotta
egyetlen hallgatóját a lefolyt hadjárat tudományos elemezésével,
bebizonyítva előtte, hogy minden győzelem csupa merő hibák
elkövetése által lett előidézve. <span class="pagenum"><a name=
"Page_220" id="Page_220">-220-</a></span> A legnagyobb hibát
Napoleon követte el Magentánál, a mikor minden taktika ellenére a
tartalék-hadait tolta előre. De még ennél is nagyobb hibát követett
el Solferinónál, a mikor balszárnyát meggyöngítve, egész erejét az
osztrák központ áttörésére fordítá. Hanem a legnagyobb hibát
követte el Benedek, a miért a jobb szárnyon győzelmesen előre
szaladt; neki nem kellett volna győzni: akkor Napoleon előnyomuló
centrumát két tűz közé foghatta volna. Hibázott az osztrák fővezér
is, a miért napi parancsban meg nem tiltotta a katonáknak, hogy a
pipát a tölténytartóban viseljék, ez demoralizálta a hadsereget;
hibázott a hadügyminiszterium, a miért az infanteria köpönyegére
két oldalt egy-egy gombot nem varratott, hogy maschirozás alatt a
két szárnyát fel lehessen akasztani, ez gátolta a gyors haladást;
hibázott a szél, a miért szemközt fútt s hibázott maga a nap, a
miért két órával hamarább kelt fel, mint az osztrák hadműveletek
megkezdettek s elősegíté a francziákat, hogy a támadást ők kezdjék
meg. Mindenki hibázott, csak mi ketten nem!</p>
<p>Dehogy szólt volna bele Ottó. Nem tudott már a hadászatból
semmit.</p>
<p>Csak azon imádkozott magában: vajha Aureliát ide ne hozná a
gyermeki szeretet.</p>
<p>Már pedig a katonának nem jó imádkozni, az tudva van.</p>
<p>Mikor a sebek már épen hegedőben voltak, s a mikor a betegnek
annyira meg kell tartani a hasmánt nyugvást, hogy nagyobb
bizonyosság kedvéért oda kötik az ágyhoz, akkor érkezett meg
Milanóból a tábornok családja, közte Aurelia kisasszony. A két
sebesült hős természetesen csak háttal fordulva beszélhetett velük,
a mi a helyzet regényességéből sokat levont.</p>
<p>Aurelia kisasszony nem birta elfojtani a nevetését.</p>
<p>Hat hét alatt Ottó tökéletesen kigyógyult a sebéből is, a
tábornokból is, a kisasszonyából is: nem tartott meg belőle egyebet
a fotografiájánál. A mint a béke meg lett kötve, kvietált, hazament
Luka-Nényébe, vagy hová? <span class="pagenum"><a name="Page_221"
id="Page_221">-221-</a></span> S otthon olvasá az ujságból, hogy
Aurelia papája is kegyelmesen nyugdíjaztatott. A haditudományok rá
nézve lomtárba kerültek. Azt is eltagadta, hogy valaha katona
volt.</p>
<h3>II.</h3>
<p>Itthon aztán Ottó gróf felvette azt a divatot, a mit akkor
viseltek: pitykés, zsinóros, szironyos, sujtásos, vitézkötéses,
tollas, süveges, sarkantyus divatot; télire fölment Pestre; akkor
épen az volt a hangulat az előkelő körökben, hogy a magyar irókat,
költőket, tudósokat csodálják. A finom estélyeken poéták
deklamálták novelláikat, verseiket, humoristák süstörögtették
szellemi röppentyüiket, szaktudósok commentálták exact tanulmányaik
thesiseit, a grófnők és kisasszonyok rajongtak e szellemi
bajnokokért, s együtt játszottak velük tableaux vivantsokat,
concert spiritueleket és vigjátékokat. Egyszerre divat lett irónak
lenni: a költői czím ajánló levél volt a legmagasabb társaságokba.
Az akadémia s a Kisfaludy-társaság nagygyülésein a hallgatóságot
egy harmadrészben az aristocratia szépe java képezte, s boldogok
voltak az előkelő uraságok, kik magán a tribünön foglalhattak
helyet, díszmagyar-ruhákban, mint kebelbeli tudósok és irók.</p>
<p>Ottó gróf megirigylette a kitüntetett osztály állapotját.</p>
<p>Eljárt a szellemi estélyekre, rendes látogatója volt az
akadémiai gyüléseknek, – végig szenvedte a felolvasásokat, –
megkeserítette a casinóban a tiszteletbeli akadémiai tagok fekete
kávéját tudományos vitatkozásokkal, s rá jött arra a meggyőződésre,
hogy többet ért ő a litteraturához, mint ezek a poéták, tudós irók
és mæcenások valamennyien.</p>
<p>S mi kell hozzá, hogy túltegyen rajtuk? Csekélység. Irni jobbat,
mint ők.</p>
<p>Hiszen irónak lenni szép és könnyü.</p>
<p>Versirónak azért jobb, mert kevesebbet kell irni. A vers
rövidebb munka. <span class="pagenum"><a name="Page_222" id=
"Page_222">-222-</a></span></p>
<p>– A vers is olyan, mint a huszár – mondá Ottó. Hogyan támad a
huszár? Először születik egy ember, azután születik egy ló; mikor
az ember rátalál a lóra, lesz belőle huszár. Így támad a vers is.
Először születik a gondolat, azután a rím; mikor a gondolat rátalál
a rímre, lesz belőle vers.</p>
<p>És megpróbálkozott vele.</p>
<p>Akkor azután úgy tapasztalá, hogy néha a ló le is dobja az
embert s nincs huszár.</p>
<p>Azért jobb a regényiró dolga mégis: az csak infanterista. (Nem
kell neki a pegazust puczolni.)</p>
<p>Ottó grófban minden megvolt, a mi egy irónál becses tulajdon.
Sokat olvasott: könyv nélkül tudott idézni eredeti szöveggel
Horáczból, Byronból, Hugo Victorból, Metastasióból, Göthéből;
ismerte a Frithiofssagát s Jevgen Anyegint eredetiben, a Sakontalat
angol fordításban, végig járta Homér Iliását az ősi incunabula
nyomán, mely szerint a sorok még bustrophædon modorban vannak irva,
mint az ökörszántás: a kezdet jobbról balra, a folytatás balról
jobbra; – a középkori irodalom curiosumaival egész naphosszant el
tudott mulattatni egész társaságot; tudott felvilágosítást adni a
calotte irodalomról, mindenféle nemzet ódon tréfaalakjairól, a
baladinókról, a spanyol perograllokról, az angol Jack Puddingokról,
az olasz Maccákról, Bambocciokról és Scaramuzziákról, a német
Staberlékről; tudott helyesen idézni az Epistolæ Obscurorum
virorumból; gazdag tapasztalattal, világismerettel rendelkezett;
volt élénk fantáziája s tudott felhevülni; – hanem mikor a tollat a
kezébe vette s elkezdett valamit leirni: mire készen lett vele, egy
másik embert kellett segítségül hívnia, a ki megmagyarázza neki,
hogy mit irt? mert ő maga sem érti.</p>
<p>Pedig hiszen tudott sokat! A garnizon-életben gyakran bámulatra
ragadta a társaságot ügyes rébuszaival, sikerűlt palindromokkal,
mik előlről hátulról olvasva egyformán hangzanak; carmen
maccaronicumokkal, mikhez más <span class="pagenum"><a name=
"Page_223" id="Page_223">-223-</a></span> adja a rímet, más a
szöveget; anagrammákkal és chronostichonokkal; miket még
illuminatiók alkalmával transparent feliratnak is használtak s ezek
már csak elég mesterséges feladatok. A garnizonban nem csinálta azt
utána senki.</p>
<p>És mégis mindezeknél mesterségesebb feladat egy közönséges
emberi gondolatot egyszerű szavakkal úgy irni le, hogy abból, a ki
azt elolvassa, ugyanazt értse meg, a mit az irója gondolt.</p>
<p>Rájött, hogy a prózairás még a versirásnál is nehezebb. A
versirónak könnyü. Leirja az első sort, annak az utolsó szavához
keres egy kadencziát: ha azt megtalálta, a rímhez keres egy másik
gondolatot; – de hogyan hajt ki a prózairónál az egyik gondolat
czikkszárából a másik gondolat levele?</p>
<p>Ez a titok! «Érteni az iráshoz» és «irni tudni» két egymástól
oly messze eső fogalom, mint «szerelmesnek lenni» és
«szeretni».</p>
<p>Hiába! A természet mostoha volt iránta e tekintetben.</p>
<p>De a sors helyrehozta a természet mulasztását.</p>
<p>Jótékony műkedvelői előadások alkalmával tanult Ottó bámulni egy
rendkívüli hölgyet. Magyar báróné volt és lengyel grófnő. A férje,
Balduin báró volt a leghiresebb tarokkjátszó a kaszinóban.
(Megjegyzendő, hogy Ottó gróf is kitünő tarokkjátékos volt:
csakhogy azokon a napokon, a melyeken játszott, rendesen vesztett;
a mely napokon pedig nyert volna, azokon nem játszott.)</p>
<p>A grófnőt Fantissa név alatt ismerték a beavatott körökben, a
minek az volt az alapja, hogy a grófnő regényeket szokott irni –
franczia nyelven, s ez volt az irói álneve.</p>
<p>Azok a regények bámulatos unalmasak voltak. Nem történt azokban
semmi. Hanem épen az volt bennük az elismerésre méltó, hogy
szerzőjük kötet számra el tudott irni fennakadástalan, a nélkül,
hogy egy gondolat háborította volna irás közben. <span class=
"pagenum"><a name="Page_224" id="Page_224">-224-</a></span></p>
<p>Ottó grófnak eszébe jutott a mese a vak emberről, a kinek jó
lábai vannak s a sántáról, a ki jól lát s ketten végre kitesznek
«egy» emberszámot s egy este így szólt Fantissához:</p>
<p>– Grófnő, irjunk mi ketten egy regényt együtt. Én adom önnek a
mesét, az alakokat, a bonyolulatot, az eszméket: ön pedig
kidolgozza azokat, s mikor kész lesz, én lefordítom francziából
magyarra s kiadjuk mindkettőnk szerzői nevével a czímtáblán. Nem jó
lesz?</p>
<p>Fantissának tetszett az ajánlat; talán az ajánló még jobban; s
azontul a hosszú téli estéken mindig együtt ült a két költői lélek
a boudoirban és irta a közös regényt. Ottó kidolgozta a vázlatot,
Fantissa fogalmazta a szöveget; – Balduin báró pedig tarokkozott a
kaszinóban éjfél után két óráig.</p>
<p>Egy este Balduin báró a szokottnál hamarább érkezett haza a
tarokkozásból, s még ott találta Ottó grófot a boudoirban, Fantissa
grófnőnél. Épen a végkatastrofán dolgoztak.</p>
<p>Balduin bárónak nagyon megtetszett a kész munka. Azt mondta Ottó
grófnak:</p>
<p>– Tudod mit, barátom? ha már a feleségemmel együtt irsz regényt,
hát vedd is el.</p>
<p>Másnap Ottó gróf elszökött Algirba: oroszlánt vadászni. Balduin
báró pedig elvált a feleségétől.</p>
<p>Fantissa nemcsak regényeiről volt hires, hanem fényes
ékszereiről is. Voltak neki a hirlapok által országosan megénekelt
brilliánt, smaragd, opál, zafir és igazgyöngy garniturái. A
brilliánt ékszerét eladta s utána szökött Ottó grófnak Algirba.
Akkor Ottó gróf tovább szökött Bengálba: tigrist, elefántot
vadászni. Ekkor Fantissa eladta a smaragd ékszereit s utána
hajózott Bengálba. Akkor Ottó gróf átmenekült Siamba: szarvorrut
vadászni. Mire Fantissa eladta az opál ékszereit s utána vágtatott
Siamba. De már akkor Ottó gróf megint odább állt Austráliába:
känguruht vadászni. Fantissának volt még zafir ékszere;
<span class="pagenum"><a name="Page_225" id=
"Page_225">-225-</a></span> annak az árával utána hajtatott
Austráliába. Ottó gróf menekült Mexicoba: buffalót vadászni,
Fantissa a gyöngyök árán oda is utána; innen Ottó gróf fel
Kamcsatkába: czethalat vadászni, Fantissa utána; végre Siberián
keresztül Ottó gróf jeges medvét vadászva, Oroszországba; Fantissa
mindenütt nyomában. Mikor aztán Ottó gróf alul mind az öt világrész
kifogyott, Fantissa chatouillából pedig mind az ötféle ékszer:
akkor Ottó gróf hazamenekült Budapestre; – Fantissa ide nem
követte; hanem elmaradt Szentpétervárott s lett belőle orosz
herczegasszony.</p>
<p>Ottó grófnak nem maradt belőle más, csak a szép üldöző
fotografiája.</p>
<p>Ottó gróf ebből az esetből megtanulta, hogy a regényiráshoz
nagyon jól tudhat az ember «in theoria»; de «in praxi» az első
dolog az, hogy a regényét saját maga írja; de maga ne játszszék
benne!</p>
<h3>III.</h3>
<p>Ottó gróf háza egész természetrajzi muzeum lett hazaérkeztével,
a mennyi kitömött állatot hozott magával, miket saját kezével
ejtett el; ehhez járult még egy nagybecsű ethnographiai gyüjtemény
is, melyet az általa meglátogatott vad és szelid népek között
összeválogatott.</p>
<p>Rengeteghy ugyan nem sietett ritkaságai gyüjteményének
megérkezését hirdetni a Pester Lloydban, egy pár tätowirozott
indusfej lenyomatával együtt, naponkint látható egy fertály
bankóért (akkor ez volt a legkisebb ezüstpénz); nem is mutogatta
kitömött állatjait másnak, mint épen csak jó barátjainak; azért
mégis egy reggel azt látja, hogy valamelyik ujságban egész
tárczaczikk van irva az ő ritkasággyüjteményéről: a czikk alá
jegyezve «Bojtorján». Bizonyosan álnév.</p>
<p>Már hogy szivároghatott ez odáig? Hogy kerülhetett ez ujságirók
fülébe? A casinóból? <span class="pagenum"><a name="Page_226" id=
"Page_226">-226-</a></span></p>
<p>Bizonyos, hogy a casino igen vegyes elemekből áll; de azoknak
időszerinti megjelenése a legczélszerübben van felosztva. Egy
órakor jönnek a táblabirák, a lateinernép, a prókátorok, tabuláris
assessorok, az irók; megebédelnek három óráig; akkor dolgukra
mennek, háromtól ötig üres a casino; – csak az olvasóteremben
bujdokol egy elkeseredett genie, a ki angol ujságot olvas, s a
tekéző teremben gyakorolja magát karambol-partieban a marqueurrel
egy fiatal dandy, a kinek elfogyott a pénze. Öt órakor jön a
«társaság», a «high life», a sportsmanek; azok ott diniroznak
hétig; akkor mennek szinházba, circusba, estélyre; jönnek helyökbe
megint a tudósok, a táblabirák a prókátorok, a septemvirek; azok
ott tarokkoznak, whisteznek kilencz óráig; akkor hazamegy mind: tiz
óráig üres a casino; csak a kandalló-teremben aluszik a nyaktörő
pamlagon egy bien content rebellis s az előszobában várja amaz
ismeretes inas azzal az ismeretes kalucsnival és esernyővel azt az
ismeretes öreg urat, a ki utolsó szokta elhagyni a whistasztalt, s
miután társai lassankint hazaszállingóztak s egy ideig másod
magával és két mamlaszszal (Strohmann) játszott tovább, végre az
utolsótól is elhagyatva, még ott marad egy rubbert kijátszani –
egyedül. – Tiz órakor jön aztán ismét a societás, a haute volée, a
páholy-közönség s ott mulat éjfél után határozatlan dátumig. – E
szerint soha sem keverednek össze. – Hogy transpirálhatott ez
mégis? – Hiszen a két év előtti frère et cochon az irókkal már rég
meghaladott álláspont. Az irók sem mentek többet a jó társaság
felé: ott nem lehetett czivakodni; az urnők sem hivták őket többet:
víz és olaj elvált. Dolmány, pityke, darutoll, irótoll együtt ment
ki a divatból. – Úgy kell lenni, hogy valaki a társaságból
encanaillirozta magát s beszélte el Ottó gróf ritkaságait valami
skriblifexnek. Sunt, qui se nequiter humiliant.</p>
<p>Ennek pedig az lett a következése, hogy már most az egész
társaság megtudta a ritkaságok létezését, s a hölgyek kiváncsisága
is fel lett ébresztve. <span class="pagenum"><a name="Page_227" id=
"Page_227">-227-</a></span></p>
<p>Ottó gróf ugyan garçon volt; a kinél rangjabeli hölgyeknek
látogatást tenni nem egészen conveniens dolog. A ki abban a hirben
áll, hogy a hölgyeket a földtekén körül hurczolja maga után! Ez
azonban csak előitélet, a minek a jegét megtörte gróf Zsombolyiné;
általánosan tisztelt, szép és szellemdús úrhölgy, a ki tudvágyának
kielégítésére első volt Ottó grófot elegáns oroszlánbarlangjában
meglátogatni.</p>
<p>Zsombolyi grófnő özvegy volt, szép, okos és gazdag.</p>
<p>Ottó gróf a részletekig kimerítő magyarázatokba bocsátkozott
muzeuma tárgyainak ismertetése alkalmával a grófnő kedveért.</p>
<p>– Ez valóban fölöttébb érdekes, monda a grófnő, ki hamarább
belefáradt a hallgatásba, mint Ottó gróf a magyarázásba. – Ottó
gróf kitünő festész is volt; megmutogatta a grófnőnek szép
vázlatait, kartonjait, aquarelljeit, miket utaztában sajátkezüleg
készített…</p>
<p>– Önnek az uti kalandjait valóban meg kellene örökítenie – egy
szép albumban. Irja le!</p>
<p>– Irja le!</p>
<p>Ha az a kitömött oroszlán ott az állványon egyszerre
megelevenült volna, nem szökött volna oly gyorsan Ottó gróf
talpából a vér a feje tetejéig, mint erre a szóra, hogy «irja
le!»</p>
<p>No! És? Ha az az oroszlán megelevenülne, Ottó gróf nyulna a
puskája után s meglőné azt újra. Hát ha az a minden oroszlánnál
rettenetesebb fenevad, az «irjunk le valamit» ismét felelevenedik:
azt is meglövi újra.</p>
<p>– Ha a grófnő elfogadja az albumom dedikatióját, hát meg lesz az
irva.</p>
<p>A grófnő hamisan mosolyogva mondá:</p>
<p>– Hanem aztán ezúttal invita Minerva!</p>
<p>De iszen jövőre kimarad mindenféle Minerva a játékból!</p>
<p>Ottó gróf meg szokta az igéretét tartani.</p>
<p>Azaz, hogy distingváljunk jól. <span class="pagenum"><a name=
"Page_228" id="Page_228">-228-</a></span></p>
<p>Nem mondta azt Ottó gróf, hogy «majd megirom én», hanem csak
azt, hogy «meg lesz irva».</p>
<p>Volt neki tömérdek uti jegyzete, igen érdekes dolgok.</p>
<p>Hanem hát hús, zöldség, zsiradék, liszt, só, füszer, tojás még
nem ebéd. Mit csinál az ember, ha otthon akar étkezni?</p>
<p>Legelőször is szakácsot fogad.</p>
<p>Úgy van. Szakács dolga a főzés.</p>
<p>Ilyen irodalmi szakács volt Bojtorján.</p>
<p>Bojtorjánhoz pedig csak egy akkora kis embert kellett küldeni
Ottó grófnak, mint a kis ujja, már az ott volt nála. S ha egyszer
ott volt, az övé volt egészen, neki volt testálva: majorátussá
téve, elidegeníthetetlen, elveszthetetlen tulajdonául birói
árverésen rajta hagyva. Ettől csak az ásó-kapa választja el
valaha.</p>
<p>Ez tudta még csak Ottó grófnak a vállalat fontosságát
felfoghatóvá tenni. Ha egy ilyen pompás könyv a közönség elé kerül,
gyönyörű metszetekkel és színnyomatokkal, pompás kötésben: ez
minden salonban polgárjogot (pardon! mágnásjogot) nyer; a gróf meg
fogja azt küldeni különös díszkötésben az európai fejedelmek
feleségeinek, a braziliai császárnénak, az indiai kormányzónak, az
orosz czárnénak, a japáni taikunnak. S arra Viktoria királyné,
Augusta királyné, Eugenia császárné rögtön mind magyar nyelvmestert
rendel magának, hogy a szöveget olvashassa; e lendület hirére a
magyar hölgyek is rögtön elkezdenek tanulni magyarul. Az európai
sensatió oly nagy lesz, hogy Schmerling megszeppen, s visszahúzza a
februári pátenst; mennyi érdemrend fog özönleni a pompás könyvért
annak szerzőjére! azt győzze viselni! Végre még a magyar tudományos
akadémia is megválasztja tiszteletbeli tagnak. Meglássa!</p>
<p>Ottó gróf el volt ragadtatva e prospectus által.</p>
<p>Rögtön átadta összes uti jegyzeteit Bojtorjánnak, hogy tekintse
azokat keresztül.</p>
<p>Ez uti jegyzetek mindenféle nyelven voltak irva, a szerint,
<span class="pagenum"><a name="Page_229" id=
"Page_229">-229-</a></span> a mely országban egyik-másik
használatban volt: az algiriak francziául, a keletindiaiak angolul,
a mexicoiak spanyolul, az oroszok németül.</p>
<p>Bojtorján belenézegetett a jegyzetekbe: – nézegetett beléjök fél
szemmel is, mintha perspectivába nézne, egészen kinyitott szemmel
is, összevont szemöldökkel is, s végre azt mondá felőlük, hogy nem
lehet ezeken elmenni.</p>
<p>Nem ám. Mert ő nem tudott egyikén se e pogány nyelveknek; még
németül se: ő volt az az ujdondász, a ki kifuttatta az amerikai
hajót «Stapel» nevű kikötőből; s a ki Jung czečhen-ekből «ifju
dorbézolókat» csinált, s a ki az olasz opera-társaságnál
megénekeltette a «Staggionét». Nem tudott ő, csak magyarul. Hanem
az igaz, hogy magyarul úgy tudott írni, mint a csergedező
patak.</p>
<p>– Nem úgy csináljuk mi azt, gróf úr; hanem a gróf úrnak igen jó
előadása van, mikor úgy élőszóval beszél. Hiszen ha úgy irna, a
hogy beszél! A gróf elmondja nekem egyszerűen a történteket
egyszer-egyszer, thea mellett, ebédnél, szivarozás közben; majd én
aztán megmutatom, hogy mit tudok abból csinálni! Természetesen a
legnagyobb titoktartás pecsétje alatt.</p>
<p>Ottó grófnak ez így még jobban tetszett. Legalább a jegyzetei
nem kerülnek profánus kezekbe. Megköszönte a szivességet
Bojtorjánnak s gyöngéd czélzást ejtett el generosus
honorariumokra.</p>
<p>Ez a szó fölöttébb érzékenyen talált Bojtorján becsvágyának
mimosa levelei közé.</p>
<p>– Hová gondol a gróf? Hogy fogadnék én el ily munkálatért a
gróftól honorariumot? Ez nekem nem munka: ez élvezet. A komisz
kiadóktól, a vérszopóktól elveszem a honorariumot; azok rablók! de
a grófnak, örülök, hogy szolgálatára lehetek minden díjazás
nélkül.</p>
<p>És azontúl egy álló esztendeig minden nap szolgálatára állt Ottó
grófnak Bojtorján reggel, délben, este; vele reggelizett, vele
ebédelt, vele theázott; az ő borait itta, az ő <span class=
"pagenum"><a name="Page_230" id="Page_230">-230-</a></span>
szivarjait szítta; ha utazott, kisérte az ő költségén; szinházba az
ő páholyába járt; hintóját fiakkernek használta; ha vadászni ment,
együtt ment vele s a mi nyulat, őzet, fáczánt a gróf vadásza lőtt,
abban szépen megosztozott vele. Ebéd után együtt pikétezett a
gróffal, s játszott vele gavallérosan: kimondta a leskártolt
lapokat, négyszer osztatott a gróffal egymásután, hatvanast csinált
hátsó-kézből, kétszer számította a «last»; rendesen ő nyert; ha
pedig vesztett, akkor történetesen nem volt nála pénz, s minthogy a
kártyaadósságokat becsületbeli kötelesség még aznap megfizetni:
annálfogva másnap már nem fizette meg.</p>
<p>A gróf tűrte tőle mindezt martyr nyugalommal, mert a kezében
volt a nyaka. Bojtorján irta az albumát.</p>
<p>S a mit irt, az olvasható volt. Bojtorján maga gondoskodott
nyomdászról is, s magára vállalta, hogy megalkuszik vele; mert a
nyomdászok nagy zsiványok, megcsalják a grófot!</p>
<p>Szerzett a grófnak fametszőt is. Az is genialis ember volt: a
derék Riedl; csakhogy mindennap úgy kellett kiváltani a korcsmából,
s mikor a gróf magához hivatta, egyúttal kénytelen volt neki
kabátot is küldeni, mert a művész garderobját rendesen holmi
bizalmatlan saracenusok tarták igényper alatt. Színnyomót is
szerzett Bojtorján Ottó grófnak; az meg elszökött az előlegezett
pénzzel, s az elzálogosított kőlapokat úgy kellett a zsibárustól
dupla áron visszavásárolni. Még könyvkötőt is hozott neki, s csak
egy hajszálon mult, hogy egy bőrgyárt nem állíttatott fel vele, a
mi a czímtáblákhoz szükséges maroquint előteremtse.</p>
<p>Hanem a mű pompásan haladt előre, az már igaz.</p>
<p>A mint egy-egy ív kikerült a nyomdából, futott Bojtorján az
«Aushängebogen»-nal Ottó grófhoz; Ottó gróf pedig vitte az íveket
egyenkint Zsombolyi grófnőhöz.</p>
<p>Bojtorján mind jobban haladt előre. Volt egy bátyja, azt
becsinálta a grófhoz kasznárnak; volt egy öcscse, azt <span class=
"pagenum"><a name="Page_231" id="Page_231">-231-</a></span>
becsinálta hozzá fiskálisnak; volt a grófnak egy pár eladó lova,
azt megvette tőle; soha se látta a gróf az árát.</p>
<p>Ottó gróf pedig egyre hordta a nyomdai íveket egyenkint a
szellemdús grófnőhöz, a szép Melaniehoz.</p>
<p>Ez pedig a legrosszabb methodus. Egy könyvet meg egy asszonyt
soha sem kell ívenkint tanulmányozni; mert az ember elveszti az
olvasmányban az élvezetet s csak a sajtóhibákat találja meg.</p>
<p>A szép Melanie minden ívnél talált egy eszmezavaró sajtóhibát a
műben; s Ottó gróf minden látogatásánál talált egy disgusztáló
sajtóhibát a szép grófnéban. Ívenkint lapozva a kedélyét, rájött,
hogy indokolatlan szeszélyei vannak; – hogy migraineje, vapeurjei
idején félelmes a környezetére nézve; – hogy szeret kaczérkodni; –
hogy vetélytársnéit csípősen meg tudja szólni; – hogy
szépítő-szereket használ; – hogy türelmetlen; és hogy annak az
irányában, a ki belé szerelmes, véghetetlenül
melancholico-cholericus véralkatot árul el.</p>
<p>Végre elkészült az utazási album.</p>
<p>Valóban pompás volt, nagyszerű volt. Szöveg, papir, metszetek,
színnyomatok, bekötés: kifogáson felül.</p>
<p>Mikor a fejedelmi burkolatú díszpéldányt odavitte Ottó gróf
Melanie grófnőhöz: ez volt az a pillanat, mely a kölcsönös
nyilatkozatokra legindikáltabb.</p>
<p>– Grófnő, mond Ottó gróf, átnyújtva a díszpéldányt Melanie
grófnőnek, én önnek adott szavamat beváltottam. Ön a dedikácziót
elfogadta.</p>
<p>Melanie grófnő fanyalgó egykedvűséggel pörgeté végig az
aranyszélű lapokat ujjai között s azt mondá:</p>
<p>– Valami idegen érzik rajta!</p>
<p>Valóban érzett valami idegen, – nem a könyvön, hanem a
grófnőn…</p>
<p>Ottó gróf bánta már most nagyban, hogy Melanienak dedikálta az
uti albumát.</p>
<p>Ennek a szerelmének is vége volt; nem maradt meg belőle más,
mint Melanie fotografiája. <span class="pagenum"><a name="Page_232"
id="Page_232">-232-</a></span></p>
<p>Jaj, dehogy nem maradt! Hát Bojtorján?</p>
<p>Mikor már vége volt a hivatalnak, a mit Bojtorján oly jó volt,
hogy ingyen viselt, bucsú fejében még megtisztelte a grófot azzal a
bizalmával, hogy egy ezer forintos váltójára ráiratta a nevét, mint
kibocsátóét. Házat vett Bojtorján, ahhoz kellett az a kis pénz.</p>
<p>Hanem azt meg kell adni Bojtorjánnak, minden három hónapban
megjelent a grófnál bejelenteni, hogy a váltó lejárt, fizetni kell
törlesztésül tíz perczentet, meg a kamatot, de neki most nincs; a
gróf lesz majd olyan szives, majd ő azután visszaadja
egyszerre.</p>
<p>De még ezzel nincs bevégezve a történet. Következik a mű hatása.
Az csakugyan hét országra szóló volt.</p>
<p>Először is Bojtorján megküldette hetvenkét hirlapnak a
tisztelet-példányokat; hetvenkét hirlap küldött vissza érte
árjegyzéket a közlött reklámok fejében s hetvenkét hirlapra kellett
a grófnak előfizetni mindjárt egy egész esztendőre.</p>
<p>Huszonhárom külföldi klub választotta meg a grófot tiszteletbeli
tagjának; hatvantól usque 200 frtig terjedő tagsági díj mellett,
nemkülönben negyvennégy belföldi olvasó-társulat, dalárda és
betegápoló-egylet tiszteletbeli elnökének, legalább száz forintos
alapítvány váltságdíja alatt. Ottó grófnak illett megvennie
Petermann földismei munkáját, melyben művét kedvezően ismertették,
ötszáz forintért a casino számára, s diadalai koronáját képezte az,
hogy megválasztotta a magyar tudós akadémia tiszteletbeli tagjának:
ő pedig aztán aláírt az akadémia palotájára ötezer forintot.</p>
<p>Úgy, hogy ha azt az összeget, a mit erre a művére kiadott, ő
kapta volna mint irói tiszteletdíjat, abból nagyon szépen
megélhetett volna. <span class="pagenum"><a name="Page_233" id=
"Page_233">-233-</a></span></p>
<h3>IV.</h3>
<p>Rengeteghy Ottó gróf fogadalmat tett, hogy csak most az egyszer
szabadulhasson ki az irodalmi szent Hermandadból, soha többet bele
nem keveredik.</p>
<p>Az ám! Csakhogy könnyű oda bemenni; de nehéz onnan kijönni!</p>
<p>Nem addig van az, hogy az ember megirt egy könyvet, azt kiadta,
szétosztotta, megdicsérték – s azzal vége! Dehogy van vége;
következik a kritika!</p>
<p>Az bizony még a mi jámbor firkáinkat is megfinánczolja, mikor a
városba behozzuk, pedig szerényen, esernyő alatt, puttonba eldugva
osonunk be velük; – hát még az olyan könyvet, mely hatlovas hintón
utazik, s azzal a pretenzióval lép a világba, hogy ő benne minden
megvan, a mi a kritika által «mauthbaresnek» van deklarálva:
geographia, ethnographia, archæologia, meteorologia, philologia,
mythologia, statistica, botanica, heraldika, litteratura,
architectura, strategia, anthropologia et cetera græca! S a ki még
hozzá pompásan illustrálva, aranyos bőrbe bekötve, maga lép be a
kerekvilág minden hatalmas, nevezetes és tudós embereihez; mintegy
provocálva valamennyit.</p>
<p>Annak az embernek, a ki «mindent tud», az a veszedelme van, hogy
sok ember van a világon, a ki csak «egyet» tud; de azt az egyet
jobban tudja, mint ő; ő mindent tud, de félig; ez pedig csak egyet
tud, de egészen. – S azt nem jó felingerelni!</p>
<p>Mert a szaktudós kegyetlen és irgalmatlan fenevad!</p>
<p>Jaj annak, a ki vakmerő volt vért szaglaltatni annyi
oroszlánnal! Hogy «kék vére» van: tant pis pour lui, annál jobban
szomjazzák azt az oroszlánok.</p>
<p>A magasztaló reklameok két hét alatt elhangzottak; hanem aztán
két esztendeig folyvást tartott a kegyetlen birálat Rengeteghy
codexe fölött. Ha Londonban elhallgattak <span class=
"pagenum"><a name="Page_234" id="Page_234">-234-</a></span> róla,
Berlinben kezdték rá, s ha itt vége volt, Párisban födözték föl
létezését, s mikor már úgy látszott, hogy belefárad a világ, akkor
New-Yorkból támadt elő valaki, a ki bebizonyította, hogy még csak
most kezdődik az igazi betlehemi gyermekgyilkolás.</p>
<p>Nem hagytak azok rajta egy hajszálat sem megczibálatlan.</p>
<p>Bebizonyíták neki, hogy Majmatszun városban lehetetlen volt neki
olyan szép asszonyokkal regényes kalandokba keverednie; mert ez a
chinai orosz határszélen álló város mindkét ország által olyan
tilalom alá van vetve, hogy abban asszonynak megjelenni nem szabad,
a minek az az oka, hogy itt jönnek össze a chinai és orosz
cserekereskedők egymással üzérkedni, s hogy össze ne veszszenek
minden vásárban, az asszonyi nem végkép ki van tiltva e nevezetes
városból. – Itt hát ő nem volt!</p>
<p>Felvilágosíták felőle, hogy a «yak fark» nem légycsapó, hanem
királyi pálcza Thübetben.</p>
<p>Ráolvasták, hogy a Falashák, kik a dahomeyi szultánnak a
fegyvereket készítik s magok fel vannak mentve a hadakozás alól,
nem nazarénusok, hanem mozaisták s hogy az Ajasch Dahomeyben nem
miniszter, hanem hóhér, az is asszony.</p>
<p>Megrótták érte, hogy komolynak látszani akaró munka minek szed
fel magába olyan meséket, hogy Kufa volt Ádám születéshelye, s az
özönvíz kiindulási pontja; – hogy Nod szolgált Kainnak menedékül; –
hogy a Caspiæ Portæ vasajtóval van elzárva; hogy a Genezáreth
partján az almákban hamu van (Hát aztán, hogy tenyészik tovább az
ilyen hamut termő gyümölcsfa?); hogy a Big Bon Lik tóban
özönvízelőtti embercsontokat találtak volna. Hogy Keletindiában
éhségforrások vannak, a miknek megjelenése országos inséget jósol.
Hogy a pézsmamacska gyomrában terem a lapis nephriticus; hogy a
castrói mozgó szikla napfelköltekor muzsikál; hogy Chinában olyan
selyembogarakat látott, a mikből madár lesz, s olyan <span class=
"pagenum"><a name="Page_235" id="Page_235">-235-</a></span>
madarakat, a mik virágkehelyből kelnek ki; hogy a Jan-Tse-Kiangba
dobott hét pálcza közül négy délnek, három éjszaknak úszik; hogy a
Schaman lámák a nehéz asztalt kezük rátevésével repülésre tudják
bírni. Ez mind mese!</p>
<p>Tudatták vele, hogy nem «Számiel» a vadászok őrszelleme (ezt
csak a «Bűvös vadász»-ból tanulta), hanem ha már tudni akarja az
igazit, hát «Páriel».</p>
<p>Izetlen túlzásnak nyilváníták azt az állítását, hogy a
Bisznátok, kik semmi állatot megölni nem engednek, mikor kedvencz
bolháik, kullancsaik s egyéb vérszipoly állatjaiknak egy jó napot
akarnak csinálni, koldusokat bérelnek ki számukra jó pénzért s
azoknak a vérével ablaktáltatják őket. Ez, ha igaz is: nem kellene
ilyen elegáns könyvbe leírni.</p>
<p>Kiszámították neki, hogy Szulkowszky, az orosz néphymnusz irója
már akkor régen meghalt, a mikor ő meglátogatta azt
Szentpétervárott.</p>
<p>Ráolvasták, hogy a Pacific vasút akkor épen felében volt készen,
a mikor ő már végig utazott rajta.</p>
<p>Idézték neki a Tamul szótárt, mely szerint egyetlen szó sem azt
jelenti, a mit ő állítólag a tatár khánnal beszélt.</p>
<p>Rásütötték, hogy az Ozelot, a megszelidíthető párducz, melylyel
az indus nábobok szarvasra vadásznak, nem is Ázsiában otthonos,
hanem Afrikában: a beduinok vadásznak vele antilopékra. Meg hogy a
Kiwi, melynek bőréből a papua kaczikák palástja készül, nemcsak
hogy nem tollas repülő kutya, hanem inkább szőrös nem repülő
túzok.</p>
<p>Felvilágosították felőle, hogy a Queenspeep Angliában nem
annyira Victoria királynő tajtékpipája, mint inkább egy hivatalos
kemencze, melyben az elkobzott csempészdohányt elégetik. Meg hogy a
squatters, meg a shakkerquakker Amerikában nem mindegy: az egyik
szabad telepítvényes, a másik vallásfelekezet. Hogy a «puteal»,
mely syriai útjában több helyen előjön, nem elhagyatott kút, hanem
«villámütötte hely», melyet fallal vettek körül, s az «abaton» nem
fogadalmi templom, hanem csak takaró <span class="pagenum"><a name=
"Page_236" id="Page_236">-236-</a></span> olyan emlék fölé, melyet
lerontani sajnálnak, de látni sem akarnak. (Mintha például a
magyarok egyszer a Hentzi szobra fölé Budán egy nagy kupolát
építenének.) Hogy a «Kaad» nem kábítószer, mint a hasis, hanem
inkább elevenítő, mely beszédessé tesz. Hogy a mit ő
«confœderatió»-nak értett a délamerikai asszonyoknál s politikai
kapitálist vert ki belőle: talán inkább az ott «confiderazio»-nak
nevezett crinolin?</p>
<p>Erősen kétségbevonták azokat az állításait, mintha Mozambiqueban
még mindig lehetne pesansok (üveggyöngyök) és kaurik (pénzkagylók)
mellett cserekereskedést űzni s ezekért pulykát, malaczot,
szerecsen gyereket vásárolni. Régen volt az! Marco Polo idejében.
Kétségbevonták, hogy az Ingiálokkal együtt vadászott volna a nagy
Amuri pusztán medvékre, mert akkor nem mondaná azokat
mohamedánoknak; holott azoknak saját vallásuk van: a Dalle Isten, a
ki a dæmonokkal harczol szünetlen.</p>
<p>Bebizonyították neki physice és chronologice, hogy Kamcsatkából
Asztrakánig nem tehette meg azt az utat annyi idő alatt.</p>
<p>Valami malitiosus glossator utána járt, hogy az albumában
előforduló exoticus növények nevei mind az alfabet A-tól M-ig
terjedő betűivel kezdődnek, mintha a konversationslexikonból szedte
volna ki azokat, s az N betűnél már elhagyta volna a türelme a
további botanizálásban.</p>
<p>Még kegyetlenebb mustra alá kerültek lerajzolt ritkaságai.
Azokat a chinai bálványokat Hamburgban készítik dilettans gyűjtők
számára; corynthi érczszobrainak hazája Párizs; az aranybibor, mely
Astarte szobrának palástját oly becsessé teszi, nem más mint
anilinpiros; myrrhina vázáit Olaszországban gyártják s úgy ássák el
a földbe régiség gyanánt, hiszékeny utazókra számítva; hirhedett
mantuai szivárványozott üvegkorsójának mintáját megkaphatja otthon
Kossuch gyárában, de olcsóbb áron; az özönvíz előtti borostyánkő
faragványai: a labyzák, jók <span class="pagenum"><a name=
"Page_237" id="Page_237">-237-</a></span> lesznek Barnum muzeumába;
a mit ő a templomosok Baphometbálványának mutat be, az nem más,
mint egy siami házi oltár.</p>
<p>S hogy az eresz alatt se maradjon szárazon, még itthon is
megczibálták.</p>
<p>Ugyanis Bojtorjánt rávitte a bűne, hogy a grófot chinai útjában
megismertesse a magyarok őseivel, kik mintegy tizenöt millió
számban ott laknak (Gützlaff is bizonyítja). Ottó gróf ugyan
szabadkozott, hogy erről ő nem tud semmit; de Bojtorján addig
kapaczitálta, hogy csak hagyja azt beletenni: jó lesz az nagyon; ez
fogja népszerűvé tenni a könyvét, s aztán ki megy oda innen azért,
hogy őt meghazudtolja? s aztán utoljára is «dzungar» vagy «ungar»
nem nagy különbség; míg végre is hagyta elmenni a többi között.</p>
<p>Igen bizony, de ezzel az egész finnista ligát magára lázította,
az pedig az uralkodó párt a magyar akadémiánál. Ugy a fejéhez
verték Kalevalát, hogy soha se kivánkozott többet Chinába ős
magyarokat keresni.</p>
<p>Végre egy nagyszebeni szász levelező megadta neki az Augsburger
Allgemeineban a kegyelemdöfést azzal a revelatióval, hogy
Rengeteghy Ottó nem is utazott a leirt helyeken; tulajdonképen
Rengeteghy Ottó nem is gróf, nem is ember, hanem csak álnév!
tolvajneve egy Bojtorján nevű újságirónak, a ki kilencz útleirásból
compilálta ezt a tizediket, a renitens ó-conservativek adták azt ki
ily fényes kiállítással, demonstratióképen a magyar elem
mellett.</p>
<p>Aztán – ismerni kell a jó publikumot. Micsoda «tallyho!» van
Izraelben, mikor egy irót jól elpüfföl a kritika. Ez nagyobb öröm,
mint mikor Rózsa Sándor hurokra került, mint mikor Patkót
meglőtték, mint mikor Dumonceaut kurrentálták, mint mikor kisült,
hogy Kallab hatszázezer levelet elégetett a postán, mint mikor
Napoleont Sedannál elfogták; – mindezeknél jobban birja a magas
közönség ellenszenvét az a gonosztevő, a ki <span class=
"pagenum"><a name="Page_238" id="Page_238">-238-</a></span>
könyvtölteléket csinál, kivált ha az egy tévútra vetemült nostras
(egy gróf, a ki Sobri Jóska nevet keres magának!) s mikor egy ilyen
notorius gonosztevőt elcsípnek, a plagiumon rajta kapnak, «részint
önvallomásánál fogva, részint az adatok összeállítása nyomán»
elitélnek; mikor azt egyik nemzet a másiknak (a büntettesek
kiadásának cartellja szerint) kiszolgáltatja; hajh milyen
akasztófaélvezet ez a magas publikumnak!</p>
<p>De a kit akasztani visznek, annak még van barátja; hanem a kit a
kritika nyúz, annak nincs. Még titokban sincs. Arra nézve minden
ember Péter apostol. Hogy nevetnek a malheurjén! Hogy adják
szájról-szájra a skandalumát! S akárhová megy, mindenütt azzal
fogadják, hogy</p>
<p>– Olvastad-e már a «Pall Mall Gazette»-t? – Benne vagy!</p>
<p>– Olvastad-e már a «Ruszki Mir»-t? – Benne vagy!</p>
<p>– Olvastad-e már a «Berlingske Tidende»-t? – Benne vagy!</p>
<p>– Olvastad-e már a «Bombay Times»-ot? – Benne vagy!</p>
<p>– Olvastad-e már a «Revista d’Espagna»-t? – Benne vagy!</p>
<p>– Olvastad-e már a pekingi «Sei-Yeu-Ki»-t? – Benne vagy!</p>
<p>– Olvastad-e már a «New-York Herald»-ot? – Benne vagy!</p>
<p>– Olvastad-e már a «Revue des deux mondes»-ot? – Benne vagy!</p>
<p>– Olvastad-e már a «Foreign Rewiew»-t?, olvastad-e már a «Once a
weck»-et?, olvastad-e már a «Magazin for town and country»-t?,
olvastad-e már a «Vidov Dán»-t?, olvastad-e már a «Neue Freiet»?,
olvastad-e már az «Allgemeinét»?, olvastad-e már a «Trompeta
Karpatyilor»-t?, olvastad-e már a «Rumili Teszkeré»-t?, olvastad-e
már az «Europaikosz herenisztesz»-t?, olvastad-e <span class=
"pagenum"><a name="Page_239" id="Page_239">-239-</a></span> már a
«Punchot»?, az «Ulkot»?, a «Floht»?, a «Styxet»?, a «Zmájt»?, a
«Figarot»?, a «Tatár Pétert»?, a «Füles bagolyt»?, a «Fekete
levest»?, a «Kladderadatschot»?, a «Charivarit»?… Benne – benne –
benne vagy!</p>
<p>Ottó gróf pedig még új ember volt e téren: nem tudta, hogy
«annak» örülni kell! Az jó az irónak, ha benne van minden
hirlapban. Ha szidják is, ha rugdalóznak is; csak egyszer benne
legyen; – a rossz hír is jó; csak nagy legyen!</p>
<p>E helyett ő azt felelte a szives interpellálóknak, hogy «olvasta
az ördög!»</p>
<p>Hát hiszen az igaz. – Az ördög nem csak olvassa a kritikát; ő
diktálja azt a kritikusnak.</p>
<p>Hanem hát a kritikusnak nem elég az, hogy megfőzze a mérget, azt
be is kell venni.</p>
<p>A világ minden részéből megküldték szépen térti-vevény mellett
azokat a lapokat, a mikben Ottó gróf le volt rántva: egy példányban
neki, másikban a casinonak, s az illető czikket gondosan
körülrámázták kék és vörös plajbászszal, hogy jól szembe tünjön
mindenkinek. S akkor még is csak oda kellett állni Ottó grófnak az
ördög mellé, hogy együtt olvasson vele.</p>
<p>Ez aztán orlandói dühbe hozta.</p>
<p>A kritikusoknak persze nem volt igazuk. (Az irigy kutyáknak!)
Eleinte arra a rossz gondolatra jött, hogy czáfolatokat irjon
rájuk, ellenkritikákat, s azokat a hæreticus szerkesztőkkel
fölvétesse. Ezért még jobban a hátára másztak.</p>
<p>Végre elkeseredett, beszedette a könyvárusoktól a kinn levő
példányokat mind, s ládába szegeztetve, kiküldé Kutyabagosra,
letétette a granariumba, a hol azok azóta bizonyosan mind elkeltek;
föltéve, hogy Kutyabagoson is oly kedvelői az egerek a
bibliografiai tanulmányoknak, mint másutt. <span class=
"pagenum"><a name="Page_240" id="Page_240">-240-</a></span></p>
<h3>V.</h3>
<p>Ebből a debütből egy kellemetlen kedélyállapot maradt fenn Ottó
grófnál. Kezdte kerülni a magas köröket. Tudja jól, hogy őt ott
minden ember azzal csufolja, hogy a «tudós»! Ez czudar egy
czím!</p>
<p>Évek kellenek, míg az ember ezt a szagot lekancsérolhatja
magáról. Évek és különféle illatszerek. Kiváltképen
istállószag.</p>
<p>Ottó gróf azonban még nem akarta magát megadni annak a
meggyőződésnek, hogy egyedüli magas sphæra azon kör, melyet a
paripák a versenytéren kanyarítanak.</p>
<p>A high life kerülése közben támadtak olyan szenvedélyei, hogy
ellátogatott a népszerűbb korcsmákba vacsorálgatni; a Nagy-Pipába,
a Komlóba, a Beleznay-kertbe, s ott gyönyörködött a
népénekesekben.</p>
<p>Egyszer a Nagy-Komlóban egy új népénekesnő mutatta be a
müvészetét. Juliska kisasszonynak hitták. Csinos dombormű volt;
rosszul énekelt, de erős hangja volt hozzá: a mi egészséges tüdőről
tanuskodik, s ez a fődolog.</p>
<p>Ottó gróf három este egymásután mindig meghallgatta Juliska
kisasszonytól a Zöld Marczit, meg a Piros Pannát.</p>
<p>A harmadik este közel rukkolt hozzá s azt kérdezte tőle:</p>
<p>– Juliska kisasszony! ismeri maga a hangjegyeket?</p>
<p>– Hogyne ismerném? A zsoltárban van elég.</p>
<p>– Tanult maga énekelni?</p>
<p>– Hogyne tanultam volna? A bátyám kántor Lapújtőn.</p>
<p>– Julcsa kisasszony! szokta maga olvasni a Weckly Dispatcht?</p>
<p>– Mi az a csunya állat?</p>
<p>– Ujság.</p>
<p>– Nem olvasok én, lelkem, soha semmiféle ujságot; mert én arra
nem érek rá. Miattam ott lehet a kávéház asztalán boglyaszámra.</p>
<p>Ilyen klenodiumot keresett már régen Rengeteghy Ottó.
<span class="pagenum"><a name="Page_241" id=
"Page_241">-241-</a></span></p>
<p>– Julcsa kisasszony, szólt erre megfogva a népdalnoknő
kézcsuklóját, én magát kitaníttatom, s csinálok magából hires
énekesnőt.</p>
<p>Juliska kisasszony persze hogy azt mondta erre, hogy «nem
bánom».</p>
<p>Már most, ha Ottó gróf közönséges ember lett volna, vagyis a
hogy a kecskeméti városbolondja szokta mondani: «ember-úr» (volt
nála «ember-kutya» is), – tehát ha Ottó közönséges ember-gróf lett
volna, azt mondta volna erre a hajlandóságra: «tudja mit,
kisasszony; van én nekem százötvenezer forint évi jövedelmem,
egyebet nem tudok; önnek pedig van igen szép hangja. Kár azt a
publikumra vesztegetni. Énekelje csak az én nótámat, s majd én
leszek az ön publikuma.»</p>
<p>Vagy ha már olyan mindenttudó ember volt Ottó gróf, de ha csak
egy drachma humor lett volna benne, akkor elmondta volna Juliska
kisasszonynak: «én értek mindenhez, a mi zene, ének, a mi hangból
támad. Én tudok játszani zongorán, hegedün, phisharmonikán,
carillonon, theorbán, hegedüzongorán, panharmoniconon,
harmoniaccordon, melodionon, æolosiconon, viola de gambán,
euphonon, bőrdudán, bandoskán, tilinkón, szalmahegedün; – én
kitanultam a contrabasset, az acustika canonica és æsthetika
követelményeit a hangszerelésnél; a compositio és executio
feladatait, s a hang szineinek polychromaticus felfogásait. Ismerem
a zene történetét Jubaltól, a muzsika feltalálójától elkezdve
Wagner Richardig. Tudom, mi subtilis különbség van a zsidó
«alamoth» hang, a laterani castrato hang, s a női mezzosoprán
között, a mik a laicusnak egyformák. Tudom, mik az ambrozi és a
plagáli templomi-hangok? Meg tudom mondani, mi a kontrapont, a
kettős kontrapont, a mensura és a fuga? mik az oktávák, quinták,
consonanzok? mi az akkord és harmonia? mi a symphonia és a
diaphonia? tudok értekezni a cantatékről, sonatákról,
madrigálokról, psalmodiákról és oratoriumokról. Megmondom, hogy mi
a <span class="pagenum"><a name="Page_242" id=
"Page_242">-242-</a></span> «Style da Capella?» elmondok csak az
«S» betűből tizenkétféle üteny- és effectusnemet az énekmódban:
Slargando, Smanioso, Smorzando, Sordo, Sospiroso, Sostenuto, Sotto
voce, Staccato, Spirituoso, Stretto, Strepitozo, Sriccando!
Könyvnélkül tudom mindazt, a mit szt. Dávid király és Néro császár
idejétől fogva Tartini, Mozart, Gluck, Beethoven, Rossini, Bellini,
Spontini, Cherubini, Schubert, Boildieu, Mayerbeer, Mendelssohn,
Flotow, Halevy, Auber, Berlioz, Liszt, Chopin, Wagner, Erkel,
Paganini és Offenbach szerzettek… De én ezt teneked mind nem
tanítom meg. Hanem van Arditinak egy hires keringője, nekem csak
ezt tanuld meg. Az a czime, hogy «csók-keringő».</p>
<p>Ottó gróf nem ezt mondta, hanem nagyon is keményen vette a
dolgot.</p>
<p>Tudta, hogy a világ milyen rossz. Ha ő most egy népénekesnőt
elkezd pártfogása alá venni solo, akkor mindjárt azt fogják
mondani, hogy így van, meg úgy van. Kitalálta a módját, hogyan
lehet az embernek a maga kedvét is, meg a rossz világ kedvét is
egyúttal betölteni?</p>
<p>Mit tesz az ember, ha el akar rejtőzni? Sokaságot gyüjt maga
körül. A mit az ember táncz közben egy szép nővel elkövet bálban,
egész világ láttára, ha ugyanazt egyedül és muzsikaszó nélkül
követné el vele, azt mondaná rá mindenki, a ki az ablakon benézne,
hogy ez rettenetes botrány!</p>
<p>Ottó gróf, hogy Juliska kisasszonyt énekesnővé kitaníttassa,
mindjárt egy egész énekiskolát alapított. Felhozatott magának
Milanóból egy ahhoz értő énekmestert. Signore Spirifanti aztán
megértette egészen a feladatát.</p>
<p>Két hét alatt olyan conservatoriumot szedett össze neki, hogy
gyönyörűség volt ránézni.</p>
<p>Volt Malibran, Alboni, Catalani «in spe» elég. Ottónak csak
válogatni kellett. S hogy a rossz világ szája tökéletesen be legyen
dugva, Ronconik és Carrionok is akadtak hozzá. A férfihang is
kultiváltatott. <span class="pagenum"><a name="Page_243" id=
"Page_243">-243-</a></span></p>
<p>Egész operatársaság volt együtt. Azoknak Ottó gróf mind külön
szállást tartott, havidíjt fizetett, s nehogy a világ valami
rosszat gondoljon: minden nőnemű pártfogoltjának sorba udvarolt, s
mindegyiket egyformán kitüntette. Maga is feljárt az énekiskolába,
mikor Signore Spirifanti az «ut-re-mi-fa-sol» titkaiba az
adeptusokat bevezette, s tanúja volt előhaladásuknak a helyes
lélekzetvétel és ütenytartás nagy feladataiban, s nem tűrte, hogy
valaki «hamis» legyen, figyelemmel kisérte azt a nevezetes műtétet,
hogy a mely énekesnek «nincsen füle,» e maestro nagy kitartással
hogy csinál annak fület? s milyen virtuositással idomítja át a
magas baritont tenorrá? Sőt az ügy iránti buzgalma annyira vitte,
hogy intézete tagjait ő maga tanította «szinpadon lépni» és
eleganciával, festőileg correct «pose»-okat foglalni; és tartott
nekik felolvasásokat a mythologiából, s szörnyű komoly képet
csinált, ha a kisasszonyok elnevették magukat Jupiter viselt
dolgainál.</p>
<p>Signore Spirifanti egyre több fényes talentumot fedezett fel a
városban és a vidéken, s hordta őket Ottó gróf énekiskolájába.
Marchandes des modesok és czukrászok kezdtek panaszt tenni a
polgármesternél, hogy nem birnak többé a mamzeleikkel, s
professorok panaszkodtak a dékánnál, superintendensnél, hogy
jogászok, theologusok nem akarnak többé leczkére járni: mind a
hangját próbáltatja Signore Spirifantival.</p>
<p>Ha ez a vállalat sikerül, úgy az «Osztrák-magyar monarchia
Lajthán-inneni része» megbuktatja az Italia unitát s mai nap mi
árasztjuk el Európát «olasz» operatársaságokkal.</p>
<p>A rossz világ eleinte nevette ezt a vállalatot, később kezdé
átlátni annak komoly oldalát. Nagy dolgot mozgat Ottó gróf! A pesti
nemzeti szinház operatársasága hanyatlófélben van; a német
szinházat már csak a hazafiság tartja, most Ottó gróf fog egy új
operaházat építtetni, abba egy sajátnevelésű társaságot telepít
meg, s megbuktatja mind a kettőt, s egyúttal eddig ismeretlen
diadalra <span class="pagenum"><a name="Page_244" id=
"Page_244">-244-</a></span> emeli a hazai művészetet. Kezdtek róla
komolyan tanakodni a helytartó-tanácsnál, hogy e veszély elhárítása
tekintetéből jó volna compromissumra lépni Ottó gróffal, s
megkinálni őt a nemzeti szinház igazgatóságával.</p>
<p>Ottó gróf maga is csak akkor vette észre, hogy milyen nagyszerű
eszmét létesített, mikor már benne volt, s a jószág-igazgatója
tudatá vele, hogy ha ez így megy, a bánáti uradalmat el kell adni.
– Hát csak adják el!</p>
<p>Juliska kisasszony bámulatosan haladt a művészetben. A
hangjegyekhez még mindig nem értett; de egy hallásra megtanult
mindent. Ütenyre nem szeretett ügyelni, hanem ha valamit elkezdett
hamisan énekelni, azt azután az utolsó tactusig következetesen
keresztül vitte. Alakja azonban igen szép volt; telt idomai, nagy
szemei, szép ajka, fehér fogsora és erőteljes csengő hangja:
ezekért apróbb követelményeket el lehet hallgatni.</p>
<p>Ottó gróf azt hitte, hogy most már felfedezte magának ideálját,
s olyan nagyszerűen berendezte magának az életet, a hogy csak
kivánni lehet.</p>
<p>Egy nagy müvésznővel kötött viszony mindenkor megszentelt
viszony. Azt titkolni sem kell: lehet nyilt összeköttetés. A
művészet nimbusa a nyolczadik sakramentum. Azt a pap sem veheti le.
Ezt nem mondja a világ tiltott szerelemnek, hanem köteles
hódolatnak.</p>
<p>Ha Juliska kisasszony csupán szép hölgy volna és semmi más, és
ott laknék, a hol most, egy háromemeletes ház belle étageában: a
vele egy házban lakó úrhölgyek rég ellene lázították volna a
rendőr-biztost, hogy szigorúan kikérdezze: selyem és ezüstnemü hol
terem és hogyan kerül ide? de mivel minden reggel kihangzik az
utczára a nyitott ablakon át az énekgyakorlat, s éjjelenként az «ah
la gioja!», ugyanazok az úrhölgyek nemcsak hogy nem nyugtalanítják,
sőt deputatióban mennek hozzá ünnepélyesen, mikor jótékony
intézeteik számára hangversenyeket rendeznek s felkérik egész
tisztelettel, hogy vegyen azokban részt. S Juliska oly leereszkedő,
hogy el is énekel <span class="pagenum"><a name="Page_245" id=
"Page_245">-245-</a></span> mindannyiszor egy-egy szép áriát a
concertekben, kezében tartva a kottát, mintha abból énekelne.</p>
<p>Tehát már concertképes és így salonképes, s Ottó grófnak
legkisebb aggodalom nélkül lehet vele karonfogva menni az
utczán.</p>
<p>S hogy a rossz világ egészen düpirozva legyen, Ottó gróf egyik
este Juliskát vezeti haza karöltve a szinházból, másik este az
altistánét, harmadik este a mezzosopranistánét. (A bassistát meg a
tenoristát nem kell karonfogva vezetni.) Így a világ nem mondhat
semmi rosszat.</p>
<p>Hanem egy kis baj volt a dologban. Egészen prózai baj.</p>
<p>Juliska kisasszonynak az a Kúhnságos (uj szó, de régi) szokása
volt, hogy a számára megszavazott budgeten mindig szeretett
túlkölteni. Mikor népszinmű-énekesnő korában volt ötven forint havi
fizetése, ő abból elköltött százat. Így volt az ezeresekkel is;
mentül több ezerrel rendelkezett, annál több «két» ezeret vásárolt
el.</p>
<p>Miniszternél ezt úgy nevezik, hogy «supererogatum»; énekesnőnél
pedig úgy hijják, hogy «fizetetlen árjegyzék».</p>
<p>No de könnyü annak, a kinek olyan hű delegatiója van, mint Ottó
gróf; a kinél mindig kész az indemnity.</p>
<p>Ottó gróf bizony elég sokat áldozott Juliska kisasszonyért. És
Juliska kisasszony mégis haragudott Ottó grófra. Hogy miért nem
áldozik többet? – Miért áldozik egyébre is? másokra is? – Hiszen
sub camera charitatis úgy is tudjuk, hogy a «főczél» a közösügy
Ottó és Juliska között; az a paradirozás azzal a conservatoriummal
nem más, mint parlamenti komédia. Az egész világ tudja, hogy ez
csak maszkirozása – a realunionak. Minek pocsékolja hát a pénzét
arra a többi kornyikálóra? A férfiakra még hagyján, de minek az a
többi énekesnő? – Valóságos honvédsereg! – Haszontalan
pénzkidobálás. – Bocsássa őket – szabadságra.</p>
<p>E théma fölött sok osztálytanácskozmányt kellett Ottó grófnak
kiállani Juliskától zárt ülésben, melynek szövege nem szivárgott ki
a hirlapokba. <span class="pagenum"><a name="Page_246" id=
"Page_246">-246-</a></span></p>
<p>Azzal nyugtatta meg mindannyiszor türelmetlenkedő zsarnokát,
hogy hiszen az egész világbolondító intézmény csak addig fog
tartani, a míg Juliska kisasszony egyszer a nemzeti szinpadon
föllép, s ott tökéletes diadalt arat. A legelső győzelem után haza
eresztetik a conservatorium – minden patens nélkül, Juliska
szerződve lesz, s ha egyszer kezében a diploma, a többitől könnyü
lesz bucsut venni.</p>
<p>Ezzel a reménységgel biztatá aztán Juliska kisasszony is a maga
hitelezőit, hogy csak várjanak, a míg föl fog lépni, akkor lesz
arany-világ.</p>
<p>Betanult végre egy egész szerepet Signore Spirifantitól, s Ottó
gróf keresztülvitte magas összeköttetéseinél fogva, hogy a nemzeti
szinháznál védenczét fölléptessék.</p>
<p>Erre a napra Ottó gróf egy középszerű juvelier-boltot
kivásárolt, hogy gyűrűkkel, tubákos pixisekkel, melltűkkel ellássa
az egész orchestrumot, rendezőt, súgót, ügyelőt, és
együttszereplőket; Juliska kisasszony boudoirját pedig az alatt,
míg a probán volt, tündérkertté varázsoltatta át. A mire Juliska
azt mondta, hogy jobb lett volna, ha azt a sok pénzt inkább neki
adta volna.</p>
<p>Arra az estére Ottó gróf minden el nem kelt jegyet összevásárolt
a pénztárnál, s kiosztatá tapasztalt jó tenyerű vállalkozók között.
Előadás kezdetéig ott leste Juliska kisasszonyt az öltöző-szoba
előtt, míg bebocsáták. Juliska panaszkodott, hogy neki «kutya nagy»
trémája van.</p>
<p>Erre Ottó gróf azt a tanácsot adta, hogy jó lesz előadás előtt
meginni egy pohár madeirát. Juliska kisasszony aztán megivott
hármat.</p>
<p>Ekkor aztán keverve volt nála a reszketés a bátorsággal. Nem
hogy valamelyik leküzdte volna a másikat, hanem mind a kettő
működött egyszerre; hol az egyik volt felül, hol a másik.</p>
<p>Mikor kilépett a szinpadra, s meglátta azt a sok lámpát, meg azt
a sok emberfőt; mikor rázendült az ormótlan nagy tapsolás, s
anticipált koszorúk özönlöttek feléje a <span class=
"pagenum"><a name="Page_247" id="Page_247">-247-</a></span>
karzatról, akkor úgy érzé magát, mintha a torkát valami
összeszorítaná, s azt mondaná neki, hogy «most mindjárt
megfojtalak, ha egyet nyikkansz!» Alig lehetett hallani, hogy mit
énekel! Hanem aztán, a mint felül került a bátorsága, akkor meg
neki eresztette a hangját, szokás szerint hamisan; tűzbe jött,
kitett magáért, nem ügyelt a karnagyi pálczára, elkezdett vezetni,
előre rohant; hegedű, oboe, furulya alig győzött utána szaladni, s
a duettben úgy leénekelte a collegáját, hogy az csak némán tátogott
mellette.</p>
<p>Végül azután döntő csapásul adott egy olyan monumentalis gixert,
hogy valamennyi proscenium-lámpás összehunyorodott tőle.</p>
<p>A hivatalos tapsoncz-had pedig verte össze az első lábait és
tapsolt mindennek; még a gixernek is. Kilátás volt rá, hogy az
előadás brillians skandalummal fog végződni.</p>
<p>De nem várta azt be Ottó gróf. Az első felvonás után fülére
húzta a kabátja gallérját, s kiosont a szinpad alatt a sülyesztők
alvilágán keresztül, hogy senki se lássa, s úgy elutazott még abban
az órában Budapestről, hogy még csak meg sem mondta senkinek se,
hova megy? Egy esztendeig elő nem jött Silindiából, az pedig nem
valamelyik Indiának a hátulsó része, hanem egy oláh falu valahol az
utopiai állam szélén: – ott is jószága volt, ott huzta meg
magát.</p>
<p>Hogy mi lett az énekiskolájából? A Malibranok, Albonik, Ronconik
csakugyan hires portentumok lettek-e? vagy visszamentek a
varrógéphez, a czukrász-asztalhoz, a kathedrához? vagy elmentek a
vándor Thália apostolainak? Hogy Signore Spirifanti indított-e pert
szerződéstörés miatt Ottó gróf ellen? s hogyan complanálta azt a
jurium directora? azt se mi nem tudtuk meg, se Ottó gróf soha.</p>
<p>Hasonló rögtöni elfeledtetéssel mult ki rá nézve Juliska
kisasszony is.</p>
<p>Mert a művészi pályának hátrányai is vannak. Fentebb
<span class="pagenum"><a name="Page_248" id=
"Page_248">-248-</a></span> előadtuk az előnyeit. Egy diadalmas
művésznőnek minden szabad: nem kérdi a paptól, se arra nem vár, a
míg az országgyülés tárgyalni fogja a keserves polgári házasságról
nemakarva nyögő törvényjavaslatot; de egy bukott művésznő el van
kárhozva, annak még a pap sem adhat bűnbocsánatot. Egy bukott «nőt»
ismét kegyébe fogadhat a régi szerető, férj, jó barát; de egy
bukott «szinésznőt», a ki a szinpadon fiaskót csinált, lehetetlen
tovább szeretni. A szinpadi bukás egy befejezett válóper.</p>
<p>Juliska kisasszony megholt e lethális gixerrel Ottóra nézve. Nem
maradt neki belőle más, mint a (könyvnélkül is tudjuk már) – a
fotografiája.</p>
<p>Vannak azonban halottak, a kik szeretnek egy jobb világban
feltámadni. Ottó gróf még aztán sok esztendőkig kapogatott
leveleket a világ minden metropolisaiból, a mik nem tartalmaztak
egyebet, mint egy-egy nyomtatott szinlapot. A darab czime mindig
ugyanaz volt, a miben Juliska Pesten öngyilkossá lett, csak a
fellépő primadonna, kinek az első vendégszereplése volt, ott, a
hol, változott névszerint mindenütt.</p>
<p>Párisban magyar hölgy volt: «Torontáli Pannonia!
vicekirályleány!»</p>
<p>Londonban orosz delnő lett: «Tsitserkoff Anatolia,
herczegnő!»</p>
<p>Szentpétervárott amerikai kreol hölgy: «Miss Philadelphia
Halloway!»</p>
<p>Berlinben olasz madonna: «Signora Delila di Santo Pilato!»</p>
<p>Bécsben lengyel úrnő: «gróf Savanyinszky Afanazia!»</p>
<p>Madridban török princzesz: «Alibeh el Nazreddin Sultania!»</p>
<p>Egynél több ilyen szinlapot azonban ugyanabból a városból soha
sem kapott Ottó gróf. Primadonnája valószinűleg mindenütt csak
egyszer lépett föl, s aztán odább tünt, hátrahagyva mindenütt egy
gixert, egy csomó kifizetetlen kontót, s egy félig bolonddá tett
imádót, – vagy kettőt. <span class="pagenum"><a name="Page_249" id=
"Page_249">-249-</a></span></p>
<h3>VI.</h3>
<p>A ki ismeri Silindiát (valaki talán csak ismeri) s az ottani
társadalmi viszonyokba be van avatva, az előtt megoldhatlan
rejtvény fog maradni, hogy mivel tölthette ott el az idejét egy
álló esztendeig Ottó gróf, a kinek azelőtt a kerek föld sem volt
elég tág?</p>
<p>Van ott szép nagy rengeteg, a melyben medvére is lehet vadászni;
de Ottó gróf becsületszavát adta szent Hubertusnak, hogy soha többé
olyan állatot meg nem lő, melynek a bőre az utókor számára
fenmarad, s még muzeumba is kerülhet.</p>
<p>Van azután ott igen kedves ábrándteljes magány, a melyben az
ember naphosszant irhat verset, prózát, senki meg nem háborítja
benne; de arra megint szent esküvel lekötött fogadás készti a
grófot, hogy soha többet tollat a kezébe ne vegyen – más czélból,
mint a nevét aláirni. Nem is kapna egész Silindián tintát másutt,
mint a pópánál; – az se tinta, hanem bodzalekvár.</p>
<p>Olyan embernek is megbecsülhetetlen hely ez, a ki szeret a
holdvilágnál kiülni a fa alá, s elgitározni magában és énekelni
hozzá; de Ottó grófnak annyira a gyomrában fekszik a muzsika, hogy
a parasztlegényektől is mind összevásárolta a tilinko- és
dudafélét, hogy semmiféle zenével ne háborgassa senki. S még a
végrendeletében is meghagyta, hogy a temetésénél se muzsikáljanak s
kiváltképen ne énekeljenek.</p>
<p>Szép oláh leányok is vannak Silindián, a kik eltürik, ha ez
ember a szemük közé néz; de ezzel is úgy van Ottó gróf, mint a kit
valamitől egyszer kilelt a hideg: a nevétől is fázik. Egyszer
sétaközben a kasznárja figyelmeztette egy ilyen domború, jól
megtermett, karcsúderekú, piros orczájú, parázs-szemű oláh fátára,
a ki utánozhatatlan kaczérsággal mosta a patakban a patyolat ingét,
feltüzködve mint Diána, s csalfán mosolygott hozzá. <span class=
"pagenum"><a name="Page_250" id="Page_250">-250-</a></span></p>
<p>– Úgy-e? hán! monda a kasznár, szája szegletével ahintva
fölfelé.</p>
<p>Erre az lett volna Ottó gróftól a felelet, hogy «szép!»</p>
<p>E helyett ő végig nézte a leányt s azt felelte, hogy:</p>
<p>«Sok.»</p>
<p>A jámbor Pakulár Gligor (az volt a kasznár neve) eleinte nagyon
megörült, mikor Ottó grófot a silindiai vadászkastélyban megjelenni
látta. Azt hitte, azok a drága jó napok újra kezdődnek, a miket a
hajdani családfő (az uradalom senioratus volt) vidám tivornyáiról
emlékezetessé tett. Hanem aztán, hogy új gazdája heteket töltött a
kastélyban, a nélkül, hogy vadásztársaságot hítt volna össze, s
csak ült, naphosszant a pókhálólepte veranda alatt, és bámult ki a
zöld fákra: elkezdett aggódni az egészségi állapotja fölött.</p>
<p>Igazán érzékenyítő látvány, a mikor egy ilyen városi nagy úr ott
ragad a falun, hogy igyekeznek a jó emberek kitalálni, hogy mivel
lehetne neki kedvét tölteni? valjon mi baja lehet?</p>
<p>A legelső gondolat természetesen az, hogy boldogtalan szerelmes.
Ennek van antidotuma. Hanem ezt a nemét az ellenméregnek mindjárt
eleve visszautasítá Ottó gróf, mint fentebb láttuk.</p>
<p>Ekkor azután más mulattatásról kellett gondoskodni. Mert az
valóban nagy nyereség volna Silindiára, sőt az egész Rézalljára
nézve, ha úgy meg lehetne vele szerettetni ezt a vidéket, hogy itt
tartaná állandó lakását.</p>
<p>Pakulár Gligor maga nem tudott egyébről mulatságosan beszélni,
mint a kaszkéval-sajt készítésmódjáról; hanem voltak nagybecsű
ismeretségei.</p>
<p>Legelőször is a postamester. Az kiszolgált katona-tiszt volt,
igaz, hogy csak a szekerészosztálynál. Ez nagyon jó társaság lesz a
grófra nézve, a ki szinte katona volt. Tud is beszélni. Az első
látogatásnál mindjárt olyan szépen leirta Ottó grófnak a solferinoi
ütközetet, hogy abból azt egészen megérthette. Hogy kergették a
vörös nadrágosokat! <span class="pagenum"><a name="Page_251" id=
"Page_251">-251-</a></span> Egy hajszálon mult, hogy Napoleont
magát is el nem csipték. Ő maga a szekerész osztályával egy fél
üteg vontcsövű ágyut foglalt el, csak a szép tajtékpipáját
sajnálja, a mit egy tizenkét fontos haubitz kiütött a szájából; de
ő meg cserébe egy franczia generálist vágott le, s annak elvette a
tubákos pixisét; végre, mikor neki szorították az Arnonak, s nem
volt hid, valamennyi szekerével átúsztatott a vizen.</p>
<p>Ottó gróf hallgatta sokáig Hiób türelmével e hárijánoskodásokat,
egyszer aztán fogta a hálókabátja két szárnyát, azoknak csücskéit
felemelte a fülei magasságáig, s elkezdé az állítólagos kolléga
felé igen is tiszteletnélküli módon leffegetni, s midőn a
babérkoszorús hadastyán e csodálatos jelbeszédre eltátott szájjal
meredt el, nehogy valamikép félre magyarázza a szimbolisztikát,
élőszóval is hozzátette Ottó gróf a magyarázatot:</p>
<p>«Maga nagy szamár!»</p>
<p>No ez aztán kegyelmesen nyugdíjaztatott. Nem jött többet
látogatóba.</p>
<p>Persze – a gróf nem igen szereti, ha katonai dolgokról beszélnek
előtte. Ez neki nem kellemetes. A vadászkalandok jobban fogják
mulattatni.</p>
<p>Itten van a járásbeli esküdt, a ki többet ért a vadorzáshoz,
mint a törvényszolgáltatáshoz. Ez lesz jó a grófnak. Egy kancsó bor
mellett majd elbeszélhetnek egymásnak a vadászkalandjaikról.
Skipetariu esküdt medvéi megbirkóznak Ottó gróf tigriseivel. Hogy
fog ennek örülni a gróf!</p>
<p>Ezt aztán a nyakánál fogva dobta ki Ottó gróf az első látogatás
után.</p>
<p>Pakulár Gligor csak nem riadt vissza: szerzett a grófnak egy
hozzá illő tudós embert, a járási utibiztost, a ki végzett mérnök;
ezzel lehet tudományos dolgokról értekezni. Az aztán elmesélte a
grófnak hosszasan és nem mulatságosan a «meziási»
cseppkő-barlangnak és a «gyetzár» jégbarlangnak mindenféle
ritkaságait; ajánlkozott vezetőnek, <span class="pagenum"><a name=
"Page_252" id="Page_252">-252-</a></span> ha majd a gróf azokat meg
fogja látogatni: itt vannak mind a közelben; sajnálta nagyon, hogy
ezeknek a leirását nem vette fel a gróf abba a remek albumába,
melyből ő nagyon szeretne egy példányt nem ajándékba – hogy merne
ilyesmit kivánni? – de csak elolvasás végett kapni. Biztosítja a
grófot felőle, hogy ha a «Meziást» meg a «Gyetzárt» meglátja,
azokat az albumának második kiadásába mindenesetre fölveszi.
Inkább, ha a gróf restelli maga leirni, ő elkészíti a leirását, nem
kiván érte honorariumot.</p>
<p>Ezt a becsületes embert nem hányta ki a házból Ottó gróf; mert
igazán jóhiszemű becsületes ember volt, hanem azontúl, a mikor
meglátta, hogy jön be a kapun, bezárta az ajtót előtte s kikiáltott
az ablakon, hogy «nem vagyok idehaza».</p>
<p>Egyszer meg azután a jó Pakulár Gligor a dászkál segítségével
parasztlegényekből és leányokból dalárdát alakított, s éjjel
gyönyörű szerenádot adatott a gróf ablaka alatt.</p>
<p>Ottó gróf majd nyavalyássá lett ijedtében, azt hitte Signore
Spirifanti jött utána a conservatoriummal. De már ezeket a
mulattatókat csakugyan a karikással bucsúztatta el magától.</p>
<p>Másnap aztán könyörögve instálta meg Gligor urat.</p>
<p>– Ugyan kérem, ne uszítson már én rám több becsületes embert,
hogy engem mulattassanak; mert elszököm.</p>
<p>Pakulár Gligor igen őszinte, confidens ember volt. A többi
grófok úgy szoktatták, hogy komázzon velük. Azt mondta Ottó
grófnak:</p>
<p>– De hát kivel mulatja akkor magát a nagyméltóságos úr?</p>
<p>Ottó gróf mérgében azt felelte neki rá, hogy:</p>
<p>– A lelkekkel!</p>
<p>Pakulár Gligor pedig egészen szó szerint vette a választ.</p>
<p>– S nem fél a lelkektől a méltóságos úr? – No mert én félek. –
Akkor ugyan oda illenék a méltóságos úr <span class=
"pagenum"><a name="Page_253" id="Page_253">-253-</a></span> a
nyiagrai kisasszony mellé, az is mindig a lelkekkel bomlik.</p>
<p>Ottó gróf kiváncsivá volt téve, s azt kérdezte:</p>
<p>– Ki az?</p>
<p>– De isz én meg nem mondom. Ha lelkekkel komázik a méltóságos
úr, kérdezze meg azoktól; megmondanak azok mindent. Azok tudnak
mindent, s kikopogtatják az asztallábbal.</p>
<p>– Hát valami spiritista hölgy?</p>
<p>– Tudom is én, hogy micsoda? Azt tudom, hogy a tölgyfaasztal
elszalad, ha a kezét ráteszi, s az almáriumok köszöngetnek neki, ha
rájuk néz; a zsámoly-széket oda küldi, a hova akarja. – Egyszer
vitt oda a bűnöm hozzá, azt is megbántam. Azt akartam tőle
megtudni, hogy boldogult feleségem mit izen nekem a másvilágról?
Szegény, nem tudott se irni, se más nyelven beszélni, mint oláhul,
s holta után olyan német levelet irt hozzám a háromlábu kis
asztallal, hogy abban minden titkos latorságom a szememre volt
hányva, a miről senki sem tudott semmit.</p>
<p>Ottó gróf nevetett.</p>
<p>– Merre van az a Nyiagra?</p>
<p>– De isz én meg nem mondom, hogy még majd a grófot is
megbabonázza! Nincsen is már Nyiagrán, most jut eszembe;
elköltöztek onnan, nem tudom, hová lettek.</p>
<p>Pakulár Gligor, ha kiszámítva tette volna, sem vihette volna
okosabban a keritő szerepét, mint mikor le akarta beszélni a
grófot. Ez már most csak azért is fel akarta keresni a veszedelmes
varázsló hölgyet.</p>
<p>Ottó gróf félig-meddig maga is hitt a spiritismusban. Amerikában
többször jelen volt a hires Home és Davenportok előadásain, s látta
a sötétben megjelenő lángokat, hallotta a repülő hegedük
muzsikálását, s az ő zsebében is összekötözték a szellemek a
zsebkendőt. Látta Homeot a markába szedett parázsokkal játszani, az
ablakon ki- s berepülni, s a fejét az égő kandallóba bedugva
tartani perczekig, a nélkül, hogy egy hajszála elégett volna. Látta
<span class="pagenum"><a name="Page_254" id=
"Page_254">-254-</a></span> az Orinocon a vitalizált csónakot víz
ellenében úszni, csupán spiritista médiumok rátett kézlánczolata
által hajtva, érezte a markában a szellemektől hozott gyümölcsöket,
látta Tamerlán arczképét egy léleklátó festő által lerajzoltatni,
(s a kik ismerték Tamerlánt, azt mondták, hogy megszólalásig volt
találva), beszélt I. Napoleonnal, az olasz saláta legjobb
készítésmódjáról, s utazott azon a gőzhajón, melynek gépezetét
mister Mestral számára maga Urunk Jézus Christus diktálta le (most
is ott úszik a genfi tón); látta az emlékkövet, mely a Saturnusból
esett le a földre, teleirva más csillagbeli hieroglyphokkal, s
megértette a médiumok által annak magyarázatát, s olvasta Mr.
Harris verseit, miket az a psychograph segélyével szerzett (14500
strófát); a versek ugyan rosszak voltak, de szerzőjük rendes
észszel olyanokat sem tudott irni.</p>
<p>Aztán Ottó gróf nem az egyedüli okos ember, a ki hisz a
szellemek közvetlen érintkezésében az élő világgal. Amerikában
nyolcz millióra megy a hivők száma, s van húsz hirlapjuk, azok
között a «Banner of light» napilap harminczezer előfizetőt számlál
(nem lelkeket, hanem embereket, a kik igazi dollárokkal fizetnek),
vannak a médiumok közt hires emberek, mint: Cooper Fennimore;
Európában Hugo Victor, Flammarion, Hoffmann Fallersleben és Bulwer
Lytton lord; van saját hitágazatuk, melyet a rochesteri nagy
œcumeni conciliumban nyilvánítottak tizenkilencz alapcanonba
foglalva. Maga III. Napoleon is, Eugenie császárné és Montebello
herczeg jelenlétében, látta a szellemidéző Home hivására
nagybátyja, a nagy Napoleon kezét asztalán megjelenni s nevét
leirni; a nagy császár engedte kezét megcsókolni Bonaparte Lajosnak
és Montijo Eugenienak; de Montebello elől már elkapta a kezét.
(Bizonyosan előre tudta már az utóbbinak Metternich herczegnével
leendő hirhedett affairejét.)</p>
<p>Ottó gróf nem kérdezte többet Pakulár Gligortól, hogy merre van
Nyiagra, hanem fogadott egy kalauzt, s másnap <span class=
"pagenum"><a name="Page_255" id="Page_255">-255-</a></span>
hajnalban átvezetteté magát lóháton a hegyeken keresztül Nyiagrára.
Feltalálnia azt, a kit keres, név nem tudás mellett sem nagy
tudomány kellett. Ezekben a falukban egy kastély van csak, ha van;
s ha kisasszony valaki, hát abban lakik. Egyébiránt nem bánta Ottó,
ha czigánylány is a szellemidéző, neki az is mindegy. A «Spirit»-ok
világában nincs se osztály, se nemkülömbség.</p>
<p>Annyit a kalauz is meg tudott Ottó grófnak mondani, hogy a
Nyiagrán lakó egyetlen uraság neve Határyné. Özvegy asszonyság. A
férjét agyonütötték 48-ban a «szabadság» alatt. Egyenesen
odavezette a házához. Az egy tisztességes régi divatú ősi kastély
volt, a homlokrészén kiülő rondellákkal, elől virágos, hátul
gyümölcsös kerttel, lépcsőzetes feljárással, melynek mellvédjén
sorbarakott eczetes üvegek érlelték a napon beágyazott tartalmukat;
a két kapu-bálvány teteje takarva a fülfü kövér rózsáival.</p>
<p>A folyosó tetején állt egy egészséges, piros, kövér termetű
asszonyság, a ki a magát bemutató Ottó grófot azzal fogadta,
hogy:</p>
<p>– Megmondta ezt a Xéninek a czikográp előre, hogy a szomszéd
gróf ma eljön hozzánk látogatóba. Oly bizonyosnak tartottam, hogy
levelensültet is készítettem a kedveért. Szereti-e?</p>
<p>Hogyne szeretné az ember három órai lovaglás után a
levelensültet? Az Isten áldja meg azt a czikográpot! De hát ki
az?</p>
<p>Mert hogy Határyné asszonyságnak jó kalotaszegi kiejtéshez
szokott nyelve ezt a három görög betüt, Ψ, Χ és Φ sehogy sem
szerette kimondani: így támadt a «Psychograph»-ból «Czikográp».
Hanem a levelensült fölséges volt azért. Ezt a méltóságos asszony
maga készítette. Jó mézesmáli bor is volt hozzá. A gróf szivesen
látott vendég volt. Illett is, hogy a szomszédokat meglátogassa.
Ezt megvárták tőle.</p>
<p>Polyxena kisasszony még alszik. Ő csak délfelé szokott fölkelni.
A médianimizáltak nappal alusznak s éjjel élnek. <span class=
"pagenum"><a name="Page_256" id="Page_256">-256-</a></span></p>
<p>A méltóságos asszony nem csinált belőle semmi titkot, hogy
leánya «médium». Utolsó szülötte kilencz gyermek közül, kik mind a
maguk szárnyán vannak már. Ez az utolsó akkor született, mikor az a
nagy veszedelem volt a móczokkal 48-ban; a mikor a boldogult férjét
is meggyilkolták. Valószinűleg e rémesemények hatása az anyára
okozta a gyermeknél azt a lunatikusságot, melyről most az egész
környékben hirhedetté lett; de még a külföldi ujságokban is irtak
róla. Mutatta a grófnak a Banner of the lightot és a Start, a miket
ugyan a méltóságos asszony a világ minden kopogó szelleme
segélyével sem tudna elolvasni.</p>
<p>Polyxena kisasszony azonban ezúttal nem aludt olyan sokáig. A
Spirit rapping megérzi annak a közellétét, a kivel álma
rokonszenvez, s átváltozik Spirit knockinggé, elkezd kopogni az
ágyban s felkölti az alvót.</p>
<p>Polyxena kisasszony megjelent az elfogadó teremben, s valóban
érdekes jelenség volt. Karcsú, gyöngéd termet, liliomfehér arcz,
legkisebb háborító színe nélkül a pirnak, cseresnyepiros ajkakkal
és nagy léleklátó szemekkel, miket hosszú szempillák takartak;
magas sima homlokát kőszénfekete hajfonatok köríték festői
dúltságban. Nyakát kissé félrehajtva viselte, s csak a fél
szájszegletével mosolygott.</p>
<p>Miután a születése éve el volt árulva, könnyű volt kiszámítani,
hogy a kisasszony most a tizenhatodik évében jár.</p>
<p>A találkozás első órájában nagyon kevés szavát hallotta Ottó
gróf Polyxena kisasszonynak. A médiumok nem extasiált állapotban
hallgatagok, lehangoltak és gyanakodók. A méltóságos asszony előre
megmondta, hogy ha csak egy olyan ember van a szobában, a ki nem
«hivő», semmi kisérlet se sikerül. Azt megérzik a szellemek, s nem
jelennek meg.</p>
<p>Úgy, de Ottó gróf «hivő» volt, s ebéd fölött ezt annyira
nyilvánossá tette a két Davenport csodamutatványai <span class=
"pagenum"><a name="Page_257" id="Page_257">-257-</a></span>
elbeszélésével, hogy minden gyanút eloszlatott. Előadása delejes
rapportot idézett elő Polyxena kisasszonynál, s ebéd után már
«védszellemeiknek» neveit is megvallották egymásnak. Polyxena
kisasszony szelleme volt «Lucretia», Ottó grófé pedig
«Polycrates».</p>
<p>E négyes ismerkedés után már az első találkozásnál annyira
mentek, hogy együtt psychographoztak.</p>
<p>A méltóságos asszony megjegyzé, hogy ezt Xéni nem minden
embernek engedi meg, hogy vele együtt czikograpozzon.</p>
<p>Az ármányos czikograp egy háromlábu kicsi asztal, melynek egyik
lábába plajbász van dugva, s ha a médium ráteszi a kezét, s kérdez
tőle valamit, ez a plajbászszal leírja az alátett papirra a
feleletet.</p>
<p>S ha két ember teszi a két kezét az asztalra, úgy hogy
kinek-kinek a saját hüvelykujjai egymást, két kis ujja hegye pedig
társáét érinti, akkor kész a villanylánczolat, s ez
csodatüneményeket idéz elő.</p>
<p>Az első napon Ottó és Polyxena beérték azzal, hogy véghetetlen
sok meghalt nagy ember hogyléte felől tudakozták ki Lucretia és
Polycrates szellemeit. A rokonszenv oly tökéletes volt közöttük,
hogy az asztalláb már nem is irta, de stenografiázta a válaszokat
(Gabelsberger modorban).</p>
<p>Mikor Ottó gróf visszatért Silindiába, egészen el volt bűvölve e
találkozás által.</p>
<p>Ime tehát talált valahára egy olyan hölgyet, a kivel a
legédesebb összeköttetésbe léphet, a kivel szellemdúsan, magas
élvezetek között társaloghat; a nélkül, hogy szerelemre, vagy
házasságra gondolna valaki.</p>
<p>Másnap megint átlovagolt Nyiágrára. És aztán mindennap
átlovagolt.</p>
<p>A magneticus rapport egyre intensivebb folyamot képezett
közöttük.</p>
<p>Már elbeszélték egymásnak, hogy miket álmodtak; rendesen
egymásról. <span class="pagenum"><a name="Page_258" id=
"Page_258">-258-</a></span></p>
<p>Annyira mentek, hogy megérezték a távolból egymás közeledtét a
«second sight» által.</p>
<p>Polyxena kisasszonynak elmondá a psychograph, Ottó gróf hol jár
és mit mivel egész nap? s Ottó gróf úgy találta, hogy az mind
tökéletesen úgy van; csupán az órában téved néha a psychograph, nem
tizenkét óra volt, mikor ebédelt s nem hat óra, mikor lovagolt,
hanem tizenkét óra volt, mikor lovagolt s hat óra, mikor ebédelt;
egyébként bámulatosan talál a «double vue» nyilvánítása.</p>
<p>Polyxena kisasszonynak rendkívüli delejes túlmagasztaltságát a
tökély fokáig emelte Ottó gróf igazhivősége és sokoldalú
tapasztalata.</p>
<p>Kezdtek elválhatlanok lenni.</p>
<p>Ottó gróf egész új világot nyitott meg Polyxena előtt, melyet a
sejtelmek, jóslatok, távollátások, ébren álmodások, együttérzések,
lélekjelenések teremtő ereje népesített meg, s egyre raffináltabbá
tudta tenni a magicus élvezetet.</p>
<p>Ottó gróf megtanította Polyxena kisasszonyt a szellemrajzolásra;
rég elhalt hires emberek arczképeit úgy előállította a
psychographfal, mintha ültek volna előtte.</p>
<p>Azután egész albumokat teleiratott Confucius, Zoroaster, Cicero,
Mózses, Albufeda, Hariri, Anacreon, Sappho s más hires lelkek
által, megtartva a görög, chinai, góth, zsidó, arab betűjegyeket a
szövegben.</p>
<p>Egyszer hozatott magának egy fényképészeti készletet, s
angyalokat és Ádám apánk előtti földlakókat fotográfiázott le vele,
a kik Polyxena hivására megjelentek, s a háttérből vállain
keresztül kandikáltak.</p>
<p>Naphosszant elértekeztek együtt a világteremtés titkairól, a
föld saját szelleméről, s a lég fölötti égő világról; Ottó gróf már
éjszakára is ott maradt gyakran a nyiagrai háznál, s olyankor
esténként észlelték a csillagok befolyását az emberi organismusra,
a sidericus erő hatványát saját idegeiken, s adtak egymásnak
légyottokat távoleső csillagokban, a hova lelkeik a fény
segítségével utaztak el. <span class="pagenum"><a name="Page_259"
id="Page_259">-259-</a></span> S aztán reggel közölték egymással
tapasztalataikat, hogy minőnek találták a Venust, Jupitert,
Saturnust? Még messzebb útra nem mertek vállalkozni. Csak a
naprendszerben maradtak egyelőre. Azok is igen szép tájékok
lehetnek mind.</p>
<p>Ottó grófnál túlnyomó volt a materialismus: ő az egész titkos
világ befolyását a jódozmon, a magnale magnum és a vibratiók
elméletéből akarta kimagyarázni, míg Polyxena kisasszonynál
túlnyomó volt a vallásos extasis, s nála a sympathiák és túlvilági
jelenések szolgáltak irányeszmékül.</p>
<p>Egyszer Polyxena kisasszony egy ilyen delejgyönyörös estén
balkeze kisujjának hegyét Ottó gróf jobbkeze kisujjának hegyéhez
értette. (Mint tudjuk, ez a médianimizált halandóknál a gyönyörnek
és csábításnak legnagyobb foka) s így szólt hozzá:</p>
<p>– Tudja-e ön, hány napja annak, hogy a mi szellemeink egymással
érintkeznek?</p>
<p>Ottó gróf tudta. Számot tartott rá.</p>
<p>– Háromszáz ötven nap.</p>
<p>– Nem annyi, szólt Polyxena kisasszony. Mert nem az tesz egy
napot, a mikor a föld megfordul maga körül, az csak «egy föld»;
hanem a míg a nap megfordul önmaga körül, s az tesz huszonöt
földfordulást, és így mi csak tizennégy nap óta érintkezünk
egymással.</p>
<p>Ez ellen nem lehetett észrevételt tenni.</p>
<p>– S mily végtelen világokat bejártunk azóta együtt.</p>
<p>A halavány hölgy nagyot sóhajtott, s vágyteljesen tekinte fel az
égre. Arczán az a kifejezés ragyogott, mintha egy egész életet tele
gyönyörrel élvezett volna keresztül; kisérve sejtő reménytől egy
másik még édesebb élet után, melynek örömeiről még eddig ábrándjai
sincsenek. Igazán ártatlan szűz kedély volt, kinél az élvezet csak
a rokonszenvek találkozásaiban élt még; s kinél minden ösztön aludt
még, s ellenszenvvel fogadta (mint szokták az alvók) azt a szót,
mely őket fel akarja költeni.</p>
<p>Aztán hirtelen odafordult Ottóhoz, azzal az ideges
fellángolással <span class="pagenum"><a name="Page_260" id=
"Page_260">-260-</a></span> arczán, melyet a szemek szokatlan
delejes villanása kisér, a mikor a lélek a maga képét kölcsönzi a
testi arcznak, s új alakot idomít vonásaiból.</p>
<p>– Merjek-e öntől egy nagy elhatározást kérni?</p>
<p>Ottó gróf villanyos melegséget érzett e forró szavaknál
idegeiben.</p>
<p>– Bármit… volt válasza.</p>
<p>– Igen nagyot. Rendkívülit. Lehetetlenséggel határost!</p>
<p>– Mondja ki.</p>
<p>– Nem. Nem lehet azt. Nem mondhatom én el, szólt a hölgy, és
lesüté szemeit és szempillái alatt két könycsepp alá rejtőzött a
küzdő szemérem, védve magát az ajkak árulása ellen.</p>
<p>Ottó úgy érezé, hogy élete forduló pontján van. Sohasem érezte
magát így elbűvölve nő által.</p>
<p>– Engedje kitalálnom, mi az? szólt az egész kezet kezébe
szorítva, mely galvanilag vonaglott ujjainak érczes nyomása
alatt.</p>
<p>A leányka ábrándosan rebegé:</p>
<p>– Milyen szép volt az, mikor együtt jártunk a közel csillagok
virányain!</p>
<p>Ennek az eszmének csak egy természetes folytatása lehet
(«járjunk hát e szép földi virányokon is oly boldogan együtt!»).
Ottó gróf érzé, hogy most meg van fogva.</p>
<p>– Kivánja ön…? kérdé a leánytól.</p>
<p>– Igen! Egy nagy elhatározást! szólt most a leányka, egyszerre
mindkét kezével görcsösen megragadva Ottó kezét. Jöjjön el ön
együtt velem – a Siriusba!</p>
<p>Ottó gróf, mint a kit csiklandanak, úgy kaczagott fel e szóra.
Öröme telt a megszabadulásban; de egyúttal túlföldivé lett
hatványozva ez öröm azon felfedezés által, hogy van a világon
leány, a ki akkor, midőn ideálját egész a meghódolásig vitte, a
midőn imádója megtérülten, vezekülten lábaihoz fekszik s azt mondja
neki, hogy mindent megtesz érte: – akkor azt kivánja tőle, hogy
menjen el vele a Siriusba! <span class="pagenum"><a name="Page_261"
id="Page_261">-261-</a></span></p>
<p>S ha Ottó gróf a sok tudomány közül egyet tudott volna, a mit
nem tudott: akkor az lett volna erre a válasza, hogy az útrahivó
gyöngéd teremtést egyszerre mindkét karjával keblére ölelje,
arczait, ajkát, homlokát, nyakát, a hol éri, csókjaival eláraszsza,
s aztán azt mondja neki:</p>
<p>– Nem a Siriusba, szerelmes szellemem, hanem megyünk együtt
Silindiába; te az enyim, én a tied; leszesz nekem feleségem, s
aztán nem kell nekünk több közbenjáró szellem a másvilágról, az
Isten nyugtassa meg őket.</p>
<p>Hanem hát ebből a tudományból nem kapott Ottó gróf, s e helyett
azt válaszolta Polyxena kisasszonynak, hogy</p>
<p>– Elmegyek önnel a Siriusba.</p>
<p>És Ottó gróf épen nem tréfált. Ő egész komolyan martalékul
engedte magát annak a dicsvágynak, hogy kettőjükből világhirű
spiritista médiumok váljanak.</p>
<p>S miért ne válhatnának magyar létükre?</p>
<p>Lám egy magyar gróf, Szápáry elsőrendű próféta és codificator a
spiritisták között. S egy magyar Vay baronesse nem csak hires
médium, de kiváló irónő a spiritismus tanában, s azonkívül
ismeretes politikai jósnő. Tőle származott az a közkézen forgó
jóslat, a mit az ötvenes évek elején, mint a «hiszekegyet» tudott
könyv nélkül minden igaz magyar hazafi és honleány. Azért irjuk le,
mert meglehet, hogy már elfelejtették.</p>
<ul class="TOC">
<li>«1850: – gyász az öltözetben;</li>
<li>1851: – minden ügyünk rosszul megy;</li>
<li>1852: – a megváltó még el nem jő;</li>
<li>1853: – még súlyosabb lesz a járom;</li>
<li>1854: – türj és szenvedj szegény nép;</li>
<li>1855: – reményünk is széttörött;</li>
<li>1856: – a mi halad, nem marad;</li>
<li>1857: – nagy izgalom szerteszét;</li>
<li>1858: – megürül sok magas polcz;</li>
<li>1859: – sápad és elfut sok kegyencz;</li>
<li>1860: – a mit vártunk, itt van!»</li>
</ul>
<p><span class="pagenum"><a name="Page_262" id=
"Page_262">-262-</a></span></p>
<p>De soká számítottunk arra az «itt van» esztendőre! És hát
csakugyan hozott valamit. Nem ugyan azt, a mit vártunk.</p>
<p>Én akkor egy lapomban közöltem is ezt a jóslatot; s arra
ugyanazon tisztelt szerzőnő szives volt nekem megküldeni a jóslat
folytatását, melyet azonban a hirtelen szigorúra fordult
sajtóviszonyok miatt nem lehetett nyomtatásban reproducálni akkor;
ím itt következik most:</p>
<ul class="TOC">
<li>«1861: – előttünk áll a nagy hegy;</li>
<li>1862: – a multnál rosszabb jövendő;</li>
<li>1863: – segítséget ki se várjon;</li>
<li>1864: – most nem tudod, hogy mit tégy?</li>
<li>1865: – kezd szakadozni a köd;</li>
<li>1866: – kezdődik a hadd el hadd;</li>
<li>1867: – lesz benne egy örömhét;</li>
<li>1868: – ne siess, mert meglakolsz;</li>
<li>1869: – jó kedvedért majd megfizetsz;</li>
<li>1870: – sorsod tenkezedben;</li>
<li>1871: – felétek fordul a kegy;</li>
<li>1872: – úrrá lesz sok hetvenkedő;</li>
<li>1873: – okulunk a saját káron;</li>
<li>1874: – no de most már hová mégy?»</li>
</ul>
<p>E nagy celebritásokat elérni volt Ottó gróf magas vágya. S miért
ne túlszárnyalni őket? A természeti adomány: az idegæther megvan
hozzá; azt csak fejleszteni kell. A magnes-erő a gyakorlás által
nő. Feladatai a lehetetlennek lehetővé tétele, s azután a lehetővé
tett lehetetlennek a lehetőség törvényei szerinti kimagyarázása. Ez
volt a főkülönbség Ottó és Polyxena között. Ottó gróf szerint
mindent az anyag és a világerő alkot; Polyxena meggyőződésében
pedig mindent a szellem és az akarat. És ez épen így volt jó!
Hiszen épen az ellentétek vonzzák egymást: a férfi és a nő; a férfi
a positiv polus, a nő a negativ; az anyag a férfi, a szellem a nő;
az erő a férfi, az akarat a nő. E kettő találkozásából származik a
teremtés mirákuluma! <span class="pagenum"><a name="Page_263" id=
"Page_263">-263-</a></span></p>
<p>Ottó gróf hevült képzeletében már látta kettőjük körül a bámuló
világot, mely nem meri hinni azt, a mit lát; de azért meghódol.</p>
<p>A spiritisták fejedelmei az igazi «felkent fők».</p>
<p>Ottó képzelmében már előre látta a diadalt, midőn Polyxena
lebegni fog a föld felett, mint Angela della Pace; midőn ujjai
hegyével a sötétben leveleket fog elolvasni; midőn a megnevezett
elhunyt szellemét a vékony kárpiton át megjelenésre készti, mint
Davenport, s beszél vele, mint a prevosti látnoknő; midőn
ficzamokat fog meggyógyítani ráénekléssel, mint madame Dal Cin, s
keresztül lát az embereken, mint Veronica Giuliani; midőn beszélni
fog minden vad nyelven, mint Crescentia Wolf, s játszani fog
áriákat minden hangszeren, a nélkül, hogy hozzájuk nyulna, mint
miss Fox-Kane. – És azután együtt fog utazni a csillagokba ő vele,
s leirja azokat saját tapasztalataiból; szebben, mint
Flammarion.</p>
<p>Megfogadta neki «szellemére», hogy el fognak utazni együtt a
Siriusba.</p>
<p>Ez persze csak extaticus álomban történhetik meg. S ez esetben
mulhatlan, hogy egy és ugyanazon pillanatban lepje meg az álom mind
a két utazót.</p>
<p>Mert tudni kell, hogy a szellemek közlekedési eszköze a fény. S
ez az «alkalmatosság» nem vár. A ki egy perczczel később ül fel, az
már csak a következő vonaton indulhat, mely az elsőtől épen 42,500
mérföldnyire maradt hátrább.</p>
<p>E nehéz feladatnál egy megnyugtató felfedezést tett Polyxena
Ottónak.</p>
<p>Szemérmesen, szemeit lesütve mondá el a titkot; mert kényes
természetű vallomás volt az.</p>
<p>– Mikor ön házunknál marad éjszakára, olyankor mi rendesen
egyszerre alszunk el mind a ketten. Ezt én bizonyosan tudom. Ön a
negyedik szobában fekszik, velem parallel, három fal van közöttünk.
Én rendesen keletnek fordulva szoktam feküdni; de ha ön ugyanakkor
nyugotnak <span class="pagenum"><a name="Page_264" id=
"Page_264">-264-</a></span> fordulva teszi le a fejét: én el nem
tudok aludni mindaddig, míg ön meg nem változtatja fekvését. Egy
éjjel egész hajnalig nem birtam elaludni; az órák három negyedet
háromra ütöttek már, akkor eszembe jutott, hogy önnek a feje alját
bizonyosan az enyémmel ellenkező irányban vetették. Erre hirtelen
én is áttettem a vánkosaimat a túloldalra, fejtül lábhoz, s egy
percz mulva már szunnyadtam. S másnap ön is panaszkodott, hogy
három negyed háromig nem tudott aludni. Az ok közös volt.</p>
<p>Ottó gróf lelkét a világætherig emelte e gyönyörteljes
felfedezés. Hogy saját idegætherének oly varázsló befolyása van egy
magasztos lényre, mely azt három falon keresztül sem engedi
elszunnyadni. Távol volt tőle az a profán gondolat: hogy hát ha még
a falak nem volnának közben!</p>
<p>Hanem másnap, midőn hazaérkezett Ottó gróf Silindiába, s Pakulár
Gligor eléje jött beszámolni a gyapjuval, meg az esett birkákkal, –
a krétáról eszébe jutott, hogy minden szellemnek és spiritismusnak
van egy legio universalis ellensége: a «számok».</p>
<p>Mikor az ember «hinni» akar, szörnyen útjában van a
tudománya.</p>
<p>Ottó gróf kalkulálni kezdett a krétával (delejiszonyatos
tapintatú ásvány), hogy mégis mennyire lehetséges az a vállalat, a
mire ő fogadkozott?</p>
<p>A szellemek, mint már constatálva van, a fényt választák
közlekedési eszközül, mely másodperczenkint negyvenkétezer ötszáz
mérföldet haladva, elég gyors szállítási közeg a naprendszer
csillagai közötti utazásra. De hogy állunk a Siriussal? Az a
legutóbbi hozzávetések szerint háromezernégyszázötvenhét millió
kétszázezer mérföldnyire esik a földhöz s a míg a szellemek
gyorsabb omnibuszt nem tudnak kitalálni az utazásra, mint a fényt,
ezzel az alkalmatossággal épen negyvennyolcz óráig tart a földről a
Siriusba eljutni, még szellem alakban is. S utközben nincs
«restaurant!» <span class="pagenum"><a name="Page_265" id=
"Page_265">-265-</a></span></p>
<p>Más volna, ha Polyxena kisasszony akaraterejét eléje lehetne
fogni a fénynek, mint locomotivot; de Ottó gróf, mint materialista,
ehhez az expedienshez nem folyamodhatik.</p>
<p>Ezzel a scrupulussal lovagolt vissza Ottó gróf még az nap
Nyiagrára, kérdést teendő Polyxena kisasszonynál ebben a nagyon
megszorító psychophysiologiai feladatban.</p>
<p>Hanem hát arravalók a szellemek, hogy az ilyen kétségek között
gyors segélylyel szolgáljanak. A szellemeket nem lehet zavarba
hozni.</p>
<p>Mire való a psychograph?</p>
<p>«Lucretia» válasza præcise így szólt:</p>
<p>– Igaz, hogy a földről kiinduló sugár akkora távolt, mint a föld
és a Sirius között van, negyvennyolcz óra alatt futna keresztül.
Úgy de a milyen gyorsan halad a földi sugár a Sirius felé, épen
olyan gyorsan közelít a Sirius sugara is a föld felé. A mikor mi
közelítünk a fény erejével, a Sirius is közeledik ugyanazzal
mifelénk. E szerint a távol fele utján találkozunk össze. És így
huszonnégy óra alatt odajutunk.</p>
<p>No ez már nem olyan sok. Ennyi áldozatra csakugyan rászánhatja
magát gavallér ember a médiuma kedvéért.</p>
<p>Csak a napot kell még kiválasztani. Egy szép derült,
holdvilágtalan estét kell kilesni. Az nap a nyiagrai kastélyban fog
hálni Ottó gróf. Meg lesz parancsolva minden cselédnek, hogy másnap
éjfélig senki se költse föl Polyxena kisasszonyt, se Ottó grófot; –
(mert hiszen a Siriusban körültekinteni is csak kell egy pár óra.)
Már a mama is meg volt nyerve az expeditió számára, (nem
együttutazónak, ahoz nem volt elég kedve); de ő is elég furcsának
találta a gondolatot; csak azt kérte a vállalkozóktól, hogy ha a
«Szirnyos»-ba elmennek, hozzanak onnan valami receptet, hogyan kell
a zsizsiket a borsóból kiveszteni?</p>
<p>Ha ez a csillag-expeditió végbe mehet, Ottó gróf örök időkre
nevezetes emberré teszi vele magát itt e földön. <span class=
"pagenum"><a name="Page_266" id="Page_266">-266-</a></span></p>
<p>Hanem hát fátuma volt, hogy semmi vállalatát sem birta egészen
befejezni.</p>
<p>A meghatározott napon, mikor a geodæmon legkedvezőbb viszonyokat
látszott előkészíteni; az asztrál szellemek által tisztára volt
seperve a lég: Ottó gróf, midőn a kastély kapuján belovagolt, annak
udvarán egy idegen bricskát pillanta meg.</p>
<p>Ezt a bricskát nem a lelkek hozták ide. Nem ám, hanem négy
mokány ló; a mik már ki is voltak pányvázva a füre. Ez nekik az
abrak.</p>
<p>Határyné asszonyság pedig már a tornáczban eléje jött a grófnak
s azt mondá neki hogy:</p>
<p>– «Lelkem, nagyságos szomszéd úr; ma nem utazunk a Szirnyosba.
Vendég állt a házhoz: Toprongyossy Benedek úr ő méltósága; igen
fáin derék ember; de biz a miatt most a Xéninek a konyha után kell
látni, mert Toprongyossy Benedek úr nem éri be azzal, a mit a
háromlábu czikográp pingál az asztalra, szívesebben látja az
asztalon a háromlábu bográcsot, tele paprikás pörkölttel; s ennek
az úrnak semmi járása a csillagokba, legfeljebb csillagot szokott
rugni egyszer másszor, mikor víg társaságban jól berugott, különben
igen fáin derék úr.</p>
<p>Hogy ezt nem tudták a kopogó szellemek előre megmondani!</p>
<p>Ottó gróf magában a Neptunusba kivánta az egész Toprongyossyt; a
mi igen pogány kivánság volt, miután a Neptunus még olyan lágy,
hogy ha arra Toprongyossy Benedek ráhág, hát laposra nyomja a
szegény planétát.</p>
<p>Mert Toprongyossy Benedek legény a talpán: termetén megfeszül a
zsinóros dolmány, s reng a föld s peng a sarkantyú, a hová ő lép, s
ott marad a patkója nyoma a parketten. Kerek szakálla és göndör
bajusza van s nem kell azt festeni, fekete az magától is, mint a
korom; a haját pedig nincs az a süveg, a mely le birja szorítani;
sürű az, és kemény, mint a sodrony; s két piros orczáját örök
mosolygásra kényszeríti a tulságos egészség. <span class=
"pagenum"><a name="Page_267" id="Page_267">-267-</a></span></p>
<p>Mikor bemutatták őket egymásnak, úgy a tenyerébe csapott a
grófnak üdvözlet fejében, hogy abban minden magnetismus egyszerre
paralyzálva lett.</p>
<p>Toprongyossy Benedek talpig jó czimbora volt. Nem csinált ő
titkot abból, hogy ő bizony nem tud semmit. Hiszen ha mindnyájan
professorok akarnánk lenni, ki maradna diáknak? Ő csak publikum, a
ki hallgat és nevet. S igen jóízüen nevet. Ottó gróf egész ottléte
alatt folytonosan az ő rovására élczel; őt szurkálja
sarcasmusokkal, őt lövöldözi csipős aperçuekkel, őt csiklandozza
pikans iróniával, mond neki absurdus bolondokat, miket az fideliter
elhisz s tódítja, ha az mondott valami nagy szamárságot, hogy még
nagyobb legyen belőle. Toprongyossy mind nem haragszik azért. Ő
maga nevet legjobban a maga rovására. Neki magának csak egyetlen
egy élcze van, s azt el is mondja mindenkinek a legelső
találkozásnál, a midőn a nevét bevallja: hogy ő az a Toprongyossy
Benedek, a kinek az ármányos ujságiró egyszer úgy nyomatta a nevét
a czímszalagra, hogy «Bekened», s aztán úgy igazította ki, hogy
«Beneked». – S miután ő ezt az élczet harmincz esztendő óta
mindenkinek elmondta: valószinü, hogy már eddig sokan tudják.</p>
<p>Ottó grófnak feltünt az, hogy mikor egyszer-másszor Polixena
kisasszony megjelent a teremben, konyhakötény volt eléje kötve s az
arcza piros volt a konyhatűztől. Hogy lehet neki annyi
delejességgel kiállani a takaréktűzhely mellett, mely csupa vasból
van!</p>
<p>Sőt még az is megtörtént, hogy mikor az ebédhez felhozták a
puliszkát, s azt Toprongyossy Benedek nagy hahotával üdvözölte,
kiáltván: «hahó! ez az én testi eledelem!» (Leibspeise), akkor
Polixena kisasszony szerény dicsekedéssel susogá: «ezt pedig én
készítettem».</p>
<p>Ottó gróf elszörnyedt: puliszkát készíteni delejjel! A szent
vitál magnetismust haricskadarára és kászu-turóra pazarolni! – De
nem úgy lesz az! Valami nagyszerű asztaltánczoltatási jelenet
készül itten. – Csak tehenkedj <span class="pagenum"><a name=
"Page_268" id="Page_268">-268-</a></span> neki annak a puliszkának,
te rüpők! – majd mi ketten ráteszszük a kezeinket az asztalra;
azzal egyszerre beáll a vitalizáló delejlánczolat, az ebédlő
asztalból lesz «table moving», egyszerre felemeli a lábát, felüti
az álladat, s azzal úgy eltánczol előled puliszkástul együtt, hogy
szaladhatsz utána!</p>
<p>Azonban ez nem történt meg. Polixena kisasszony nem állította
helyre az életdelejes lánczolatot, az asztal recsegett ugyan, mikor
Benedek úr rákönyökölt; de nem próbálta meg a ficzánkolást, jobbnak
látta veszteg maradni. Ottó gróf elnézte csendesen. – A betyár
megette a magnetizált puliszkát az utolsó befaló falásig s nem vált
tőle prikulicscsá.</p>
<p>Persze, hogy ebéd után szó sem volt semmi szellemmutatványról.
Elég «egy» ilyen ember, mint Toprongyossy Benedek a világ minden
szellemét az égi ürbe szétkergetni. Davenportnak egyszer Bostonban
azért nem sikerült a szellemi mutatványa, mert hallgatóinak egyike
szivarra gyujtott, s a hirhedett Home egyszer Berlinben kénytelen
volt előadás nélkül bocsátani haza a közönséget, mert a szellemeket
bántotta az, hogy egy néző úgy ült a széken, mint a lovon. Nem is
kellett Toprongyossy Benedeknek más szellem, mint a mi a
savanyu-vizben lakik. Néha az is megszólal nála: (mikor kirugja a
dugót a palaczkból!)</p>
<p>A fekete kávé után konfidens lett Benedek úr, s nagyon sokat
betalálván venni a mindenféle jó borokból, nagyon elkomorodott.
Szokásuk az a délelőtt vígkedvű temperamentumoknak, hogy délután
elkomorodnak s akkor aztán elkezdenek «okosan» beszélni.
Lelkiismeretfurdalás ez, mely azt hányja fel nekik, hogy most sokat
ittak s ha tüstént komolyan és bölcsen nem viselik magukat, még azt
fogja hinni a társaság, hogy fejükbe ment a bor, s aztán mentül
okosabban beszélnek, annál jobban elárulják, hogy sokat ittak.</p>
<p>Benedek most már egészen ismerte gróf Rengeteghyt; <span class=
"pagenum"><a name="Page_269" id="Page_269">-269-</a></span> hiszen
egyszer együtt voltak vadászaton a Hargitán! Most emlékszik már
rá.</p>
<p>(Csakhogy az az elébbeni senior volt, Rengeteghy Leó gróf, Ottó
gróf megboldogult nagybátyja, a kire Benedek emlékezett s a kinek
egyéni sajátságait aztán mind Ottó grófra ruházta át csupa régi
barátságból.)</p>
<p>– Ugyan mit csinálnak a gróf úr fiacskái? Nagyok-e már?</p>
<p>Ottó gróf aztán elszámlált neki tizenkilencz élő gyermeket, hogy
kiből mi lett, és hová lett? A tizenkilenczediknél megsokalta
Benedek s belevágott.</p>
<p>– De nini, a gróf akkor egy lábára sántított, a melyiket
megtépett a medve.</p>
<p>Ottó gróf felvilágosítá róla, hogy egészen uj kaucsuk lábikrát
tétetett magának s most akár tánczoljon. Aztán meg, hogy «parókája
volt akkor a grófnak!»</p>
<p>– Most is az ez; csakhogy szálankint van oda ragasztva a
fejbőrhöz: angol találmány.</p>
<p>– Hát az a nagy sinkorán kutyája hová lett, a melyik mindig vele
járt?</p>
<p>– Azt elvitték a persa trónörökös számára paripának.</p>
<p>Benedek úr csak azon akadt fenn, hogy hogyan patkolják azt
meg?</p>
<p>– Hát a cserebogarat szereti-e még a gróf? Akkor marokkal
ette.</p>
<p>Ottó gróf mondá neki, hogy most már a skorpio-evésre adta
magát.</p>
<p>S így beszélgettek egymással a legkomolyabban, míg a méltóságos
asszony fel-felvisított, mikor nem bírta a nevetést visszatartani
tovább s azt mondta, hogy olyanokat tud ez a gróf felelni, mint egy
czikográp.</p>
<p>Ottó gróf végre megunta ezt a mulatságot s szedte a sátorfáit.
Bucsút vett a méltsás asszonytól, parolázott Benedekkel s azt
mondta Polixena kisasszonynak, mikor kikisérte, hogy addig már nem
fogja látogatását ismételni, a míg ez az úr itt időzik. S hogy azt
megtudja, <span class="pagenum"><a name="Page_270" id=
"Page_270">-270-</a></span> mikor ment el? mindennap átküldi a
czigánypostát izenetért Nyiagrára.</p>
<p>De iszen küldhette azt! A hová egyszer Toprongyossy Benedek
letelepedik, nem madár az, hogy odább repüljön. – Hét nap mindig
üres kézzel jött vissza a Csicsa. A nyolczadik nap aztán hozott egy
levelet. A formáján látszott már, hogy azt a méltóságos asszony
irta; de még inkább a czímzet sorain. Ezeket a betűket ő irta, még
pedig nem a czikográppal, hanem ökölre fogott kalamussal.</p>
<p>Belül pedig ez volt:</p>
<p>«Nagyságos gróf úr, kegyes uram!</p>
<p>Örvendetesen jelentem, hogy méltóságas Toprongyossy Benedek úr a
mai szent napan eljegyezte leányamat Polixenát; máhaz egy hétre
leszen az eskető. A gyermek nem akart; de a doktor azt komendálta,
hogy jó lesz neki férjhez menni, mert különben vámpír lesz belőle,
ha meg hal; hát inkább hozzá adtuk. Jó ember úr. Nagyon instálam
nagyságas gróf urat, ha kegyeskednék a Polixenának násznagya lenni
ez alkalammal. Családamat nagyan megtisztelve találnám. – Maradak
stb.»</p>
<p>Ottó gróf a Siriusból esett le!</p>
<p>Férjhez menni! Egy elsőrendű médiumnak! Hozzámenni egy eleven
pohárszékhez! Feleségévé lenni egy lomha butordarabnak, a minek
férj a neve! Azt a kezet, melynek érintése alatt az asztal tánczolt
és csudadolgokat írt, odaadni Toprongyossy Benedeknek, ki tánczol
ugyan, de nem ir soha! S még ő legyen a kiadó násznagya ennek a
lánynak; a ki már szellemileg egészen az övé volt, lélekben vele
copulálva, a csillagokban vele együtt élve, álmában együtt
établirozva, a ki valóságos delej-hitvestársa volt már, ki vele
annyiszor álmodott együtt ölelkezve három falon keresztül! s most
azt ő feleségül adja egy kenyérőrölő gépnek, egy bordesztilláló
kazánnak!</p>
<p>Hiszen módjában lett volna neki azt megváltoztatni; csak azt
kellett volna a méltóságos asszony levele alá <span class=
"pagenum"><a name="Page_271" id="Page_271">-271-</a></span> írnia,
hogy: «én pedig nem adom, mert az enyim». S így visszaküldeni a
levelet. Hanem Ottó gróf ezt az egy tudományt nem tanulta meg
jól.</p>
<p>Kiábrándulásnak nevezte azt a felfedezést, hogy a szellemek is –
szomjaznak…</p>
<p>Csalódott ebben a leányban: azt hitte eddig felőle, hogy az csak
szellemtárs akar lenni; csak az egekben akar nászutazást tenni;
csak együtt álmodni, – s ime, annak fejkötő kell!</p>
<p>A legelső gondolatja az volt, hogy szalad Silindiáról, meg sem
mondja, hová? Hanem aztán meggondolta a dolgot. És nagyot nevetett.
Vagy ő rajta nevessenek, vagy ő nevessen máson: a történet nevetni
való.</p>
<p>Visszaírt a méltóságos asszonynak, hogy ott lesz a
lakodalmon.</p>
<p>Ott is volt. Kapott násznagyi selyemkendőt. Végignézte a
szertartást, végig ülte a lakomát. A menyasszony most is halavány
volt; de nem mutatott semmi szomorúságot. A vőlegény csakugyan
elmondta az eskető esperesnek is azt az élczét, hogy aztán az ő
nevét a matrikulába se Bekenednek, se Benekednek ne írja, mint amaz
ármányos ujságiró. Vacsora után pedig kihordták az asztalokat (a
czikográp rég a padlásra került már), s tánczoltak kivilágos
kivirradtig.</p>
<p>A szellemek semmi galibát nem csináltak, nem fujták el a
gyertyákat, nem vágták el a bőgőhurokat; Ottó gróf azzal a tudattal
poroszkált haza Silindiára, hogy ennek is vége van – ebből sem
marad számára egyéb, mint az ideál photographiája…</p>
<p>… Polixena aztán elment Toprongyossy Benedekkel haza
Dicső-Szentmártonba, s hogy miként vitte el őt aztán a Siriusba? az
az ő dolga. <span class="pagenum"><a name="Page_272" id=
"Page_272">-272-</a></span></p>
<h3>VII.</h3>
<p>Nekünk regényünk hősét kell követnünk, ki, nagy kárára a regény
meséjében megkivántató egységnek, szüntelen más térre invitál
bennünket; mindent elkezd, de semmit el nem végez. Egy másik
regényem szenvedett már ily fogyatkozásban, s elismerem, hogy
azoknál ez az én hibám volt; de a jelen esetnél az egész olvasó
közönség a tanum, hogy nem én vagyok a hibás, hanem a regényhősöm,
a ki mindenhez ért. Sok helyre elmegyünk mi még vele! Hát csak
kövessük.</p>
<p>Mikor hazaérkezett a lakodalomból Ottó gróf, megállt a fali
tükör előtt, s így beszélt magához:</p>
<p>– Bizony csak nagy golyhó voltál te ez ideig, kedves barátom,
Ottó! Ne vedd tőlem gorombaságnak; hiszen négyszemközt mondom. Hát
arra volt neked az eszed adva, hogy kifordítva viseld? Először
elmentél katonának; engedtél magadnak parancsoltatni, kuczorogtál
kaszárnyában, ettél prófuntot, verekedtél barátokkal és
ellenséggel, a bőrödet összeszabdaltattad, lövöldöztettél magadra s
megfeküdted a kórházat… Aztán miért?… Játszottál komédiát horvát
szükölködő testvéreink javára, viseltél oly szűk csizmát a nemzeti
dicsőségért, hogy félórába került a lehúzása; elbolondítottad a más
feleségét, s aztán világgá futottál előle, mikor a tied lett,
bekószáltad a kerek föld pusztáit, rengetegeit s lőtted halomra a
vadakat… S aztán miért?… Könyvet írtál viselt dolgaidról, hiressé
lettél róla; jól megfejtek, jól megvertek érte… Aztán miért?… Majd
meg zenebolond lettél. Ez meg olyan bolond történet, hogy ezt el se
lehet beszélni, ezt csak el lehet fütyülni… Hát kellett ez neked?
Utoljára még a csillagok közé kivánkoztál s míg szellemmé akartad
magadat tenni, bizony hagytad magad tenni lóvá… No ne haragudjál
rám… hiszen nem bántalak… Van neked eszed is, tudományod is… De
ideje <span class="pagenum"><a name="Page_273" id=
"Page_273">-273-</a></span> már, hogy ez a kettő egy úton járjon…
Ábrándulj ki… Kezd el már az eszedet valami okos czélra használni…
Mi volna az?… Mi volna egyéb, mint a mezőgazdászat… Van egy igen
szép uradalmad Bálvándon: tízezer hold buzatermő föld, kaszálló egy
tagban… Ez most a régimódi gazdálkodás mellett néha jövedelmez
negyvenezer forintot, néha négyezret, néha semmit. Például az idén…
Még az igásmarhák számára való takarmányt is Styriából kellett
hozatni vasúton, szénalepénynek sajtolva… A vén
táblabiró-jószágigazgató ugyan azzal menti magát, hogy nagy volt az
aszály, nem esett eső… Itt van ni: az ázsiai indolentia! Dehogy
ázsiai! Hisz Ázsiában rég tudnak ezen segíteni; de még Afrikában
is. Hát Egyptomban esik valaha az eső? Mégis Kanahán az. Már a
Fáráók idejében öntözték az országot a Nilussal. A chinaiak egész
mezőgazdasága öntöző csatornáikra van alapítva. A mexicoiaknak már
az incák idejében voltak öntöző vízvezetékeik; a japániak bambusz
csöveken vezetik át egy hegyről a másikra a vizet s rizst
termesztenek a hegyoldalban. Magyarország czímerében pedig ott van
a négy folyóvíz, de azért mégis minden ember csak a «kereszttül»,
meg a «koronátul» várja a segítséget. Az angol farmer
gőzmozdonynyal hordja körül a szántóföldjén a trágyalevet, s hosszú
kautsukcsövek segélyével mindennap megöntözi a buzáját. Kap husz
magot utána. Ha a bálvándi uradalmat észszerűen rendeznék be,
annyit kellene jövedelmeznie, mint a Reusz Leobenstein uralkodó
fejedelemségnek… Ez azután dicső tér lesz egy gazdálkodó teremtő
ész számára! Mintagazdaságot alapítani! Ottó gróf emlékezett rá,
hogy ő ehez különösen ért. Látta Napoleon mintagazdaságát Saint
Cloudban, bámulta Albert herczeg gulyáit Windsorban, elleste a
czukornád-ültetés titkait Chinában s a gyapottermelésről sokat
tapasztalt közvetlen szemlélet utján Virginiában; kitanulta a bor
petinirozása módját burgundi mód szerint Frankhonban s az
indigotenyésztésbe egészen be lett avatva a singaporei nábob
<span class="pagenum"><a name="Page_274" id=
"Page_274">-274-</a></span> kertésze által; hozott haza Egyptomból
mumia-buzát, mely százhatvan magot terem, mint a czirok, és
czirokmagot, melynek a szárából czukrot préselnek, mint a nádból,
és nádmagot, a melynek magja gesztenye izű, és gesztenyét, a
melynek gyökerén burgonya terem, és burgonyát, a melynek gyümölcse
paradicsom-alma. Látott szántani gőzekével Angliában. Látta
Thibetben, hogy a jakot először megnyirják, azután megfejik, azután
befogják. Elnézte Fatsitsio szigetén, hogy gombolyítják le a
selymet s aztán milyen pompás eledelt készítenek a fennmaradt
pupákból, s kalapot emelt a chinai paraszt előtt, ki a birtokát
képező tóból négyféle hasznot tud húzni: először potykát, keszeget
fog benne, meg lópióczát; ezeket besózza, elteszi télire; azután
kacsa-ólat épít rá, kacsát költ ki és nevel a vizen; harmadszor
bambusz-tutajt rak a vízre, a tó fenekéről felhordja rá a sarat,
abba káposztát ültet, és negyedszer szivacsot tenyészt a viz
fenekén. Ez aztán megél! Itt meg a kinek ezer hold földje van,
hanyatt vágja magát, s azt mondja, hogy hol hát az a manna?</p>
<p>Hiszen sok igazsága volt a dologban Ottó grófnak, s ha úgy az
inas-esztendőn kezdte volna, még igen jó gazda lehetett volna
belőle; hanem ő is mindjárt mester akart lenni abban a véghetetlen
nagy tudományban, a mit még az sem tud egészen, a ki holtig azt
tanulta; és azért mégis minden ember azt hiszi, hogy ért hozzá. A
csizmadiának ha száz forintja van, már földet vesz és gazdálkodik;
hogy lehetne hát ugyanezt rossz néven venni egy gróftól, a kinek
van is miből és nagy tudománya is van hozzá.</p>
<p>De még a nemes szenvedélyen kívül van egy reális ok is, mely
Ottó grófot ez elhatározásában megerősíti. E kiábrándult és
kijózanodott kedélyhangulatban eszébe jut, hogy az ő bálvándi
birtoka mellett van nagybátyjának, gróf Erdőváry Tivadarnak a
birtoka. Ennek van egy leánya, Piroska. Derék, jó falusi
gazdasszony. Egyszer látta csak, mikor ott volt nálok. Az öreg
akkor azt mondta <span class="pagenum"><a name="Page_275" id=
"Page_275">-275-</a></span> neki: látod, ez egészen neked való
leány volna. Akkor nem mondott rá sem nemet, sem igent. Ez még most
is megvan. Nem valami csodaszépség. De ha az ember feleséget keres,
minek azt a csodaszépek közül válogatni? Az valódi sértés egy
férjre nézve, mikor azt olvassa az újságból nyomtatva, hogy az ő
felesége «szép». Mit szabad azt észrevenni az ugrifülesnek?
Becsülöm érte a törököket, azok nem engedik a feleségük után
kiabáltatni, hogy ki milyen szép. S mihelyt az asszony azt hagyja
magának egy idegen férfitól mondatni, hogy «szép», már egy kicsit
hűtelen. Még ha a tükörtől hagyja is azt mondatni magának, az is
hűtlenség. A tükör is férfi, himnemű: «der Spiegel», «le miroir», s
ezt az asszonyok tudják jól. Azért legtöbbet ér az, a ki nem nagyon
szép. A házaséletnek vannak bizonyos czéljai. S azok egészen
beillenek a mezőgazdasági foglalkozásba. Az ember egészséges
mellette.</p>
<p>Ottó gróf ily erős elhatározásokkal utazott el Bálvándra; ott
legelébb is felhivatta a gazdasági tisztjeit, s tudtukra adta, hogy
ezentúl ő maga személyesen fogja vezetni a gazdaságát. Nagy baj
volt azonban, hogy már akkor késő ősz lévén az idő, a régi
tiszttartó az őszieket mind elvettette, s a mint a nagy aszály után
megjött a nagy esőzés, az mind szépen ki is kelt már. Ottó gróf
eleinte azt akarta, hogy kiszántatja mind a háromezer hold buza- és
repczevetést, s múmia-buzát és festő-mályvát vettet a helyébe; meg
is teszi, ha az igás barmait, kiteleltetés végett (a takarmány szűk
lévén az időn) a mint a szántást végezték, rögtön Erdélybe nem
hajtották volna. Igy hát csak meg kellett még hagynia erre az
esztendőre, a mit már együgyű elődei a földbe tettek.</p>
<p>A második feladata volt nagybátyját, Erdőváryt meglátogatni. Ott
igen szivesen fogadták. Piroska még mindig szabad volt. Ottó gróf
az első látogatásnál mindjárt megismerteté Erdőváryt idetelepedése
kettős feladatával. Az egyik a gazdálkodás, a másik a megnősülés.
Tett is kérdést <span class="pagenum"><a name="Page_276" id=
"Page_276">-276-</a></span> az iránt, hogy Piroska grófnő szive
nincsen-e még lefoglalva?</p>
<p>Az elsőre nézve Erdőváry szolgált neki régi módi jó
tanácsokkal.</p>
<p>Biz itt meg lehet még élni puszta gazdálkodásból is; hanem
legelső dolog az embernek számon tartani a jövedelmét, mert tiz év
közül van három jó, három középszerű és négy rossz: ezeknek az
eredménye együttvéve képezi a bevételek alapját; a kiadásoknak
ellenben minden évben egyformáknak kell lenni. Ez, a mi a birtokos
saját feladata; a többit elvégzik a tisztjei, a cselédjei, azokat
fizesse jól és részesítse a haszonban. Tudjon mindent, a mi
történik; de ne parancsolgasson sokat, mert azzal csak fenakasztja
a munkát; vegyen számba mindent, de ne vetesse észre, hogy
leskelődik, mert akkor daczból is megkárosítják; lakjék mentül
többet otthon; a pénzét tartsa takarékpénztárban s váltó alá a
nevét ne irja soha; s ha épen nagyon megragadja a gazdászati
szenvedély s új módikat akar behozni, akkor tanulmányozza az
időjárás, a talaj természetét, jegyezgesse fel sok éven át
személyes tapasztalatait az idevonatkozó tárgyakról, a minők a
száraz hótalan tél, a késői fagyok, a nyári aszály, a jégesőjárás,
a rozsda, az üszög, a ragya, a drótféreg, földi bolha, a hesszeni
légy, az atkás talaj, a víz árja, a savanyú föld, a szikes föld, a
futó homok, a szőlőbetegség és burgonyabetegség és a zöldrothadás,
a penészféreg, az áska, a vándor hörcsög és mezei egér, – a métely,
szőrféreg, vértályog, lépfene és keleti marhavész; az árvíz, a
feneketlen utak; a drága napszám, az olcsó vásárló; cholera,
vérhas, váltóláz nagy munka idején, hébehóba egy kis
asztag-felgyujtás és az adó-executió s más efféle elemi
viszontagságok, és a minek ezek különösen megártanak, olyan se
flórát se faunát ne akklimatáljon. Azután iparkodjék tanulni attól
a nagyon hires professortól, a kit «más kárának» neveznek, de a
saját kárából veendő leczkéket, a mennyire lehet, csavarogja el.
<span class="pagenum"><a name="Page_277" id=
"Page_277">-277-</a></span></p>
<p>A mi pedig a második kérdést illeti: Piroska szive még szabad;
lásson utána Ottó öcsém, hogy megnyerje.</p>
<p>Ottó gróf az utóbbi tanácsra azt mondá magában, hogy jobban
értem én azt, öreg, mint te! Az elsőre nézve pedig: «ezt meg már
épen jobban értem, mint te!»</p>
<p>Nem az a gazdának az első teendője, a mit te mondasz; hanem az,
hogy ha van egy milliót érő jószága, akkor vegyen föl rá
háromszázezer forintot s ha egyszer aztán ez a zsebében van, akkor
könnyen fordíthat egyet az egész világon.</p>
<p>Ez nem is volt nagy mesterség: Ottó gróf birtokára lehetett
kapni háromszázezer forintot a földhitelintézettől, a mi a
záloglevelek árkelete szerint felül ért kétszázötvenezernél.</p>
<p>Kezdeni azonban egy hirtelen nem is lehetett mit. Első feladata
lett volna persze az öntőzőcsatorna-rendszer. De azt egy ember a
saját birtokán nem létesítheti. De létesítheti egy egész társulat.
Ottó gróf már az alapszabályait is kidolgozta egy országos
öntözőcsatorna-létesítő társulatnak s remélte az ehez szükséges
tőkepénzeket könnyű szerrel, hazafiúi aláirás útján beszerezhetni.
(Még akkor nem volt magyar parlament, mely a külföldi tőkéket
kamatbiztosítással megtelepülni segítsen.) Hanem egy kis baj jött
közbe. Az, hogy az év őszén annyi eső esett, mintha az elmult évben
esőért mindenünnen beküldött petitiók özönét most egyszerre látnák
el kedvező hátiratokkal a fellegek között, s ennek következtében
oly feneketlen sár támadt Ottó gróf és szomszédjai között, hogy
mikor nagy nehezen el tudott valamelyikhez öt lovas szekéren
vánszorogni s annak a tervét előadta: a felszólított összetett
kézzel könyörgött neki, hogy ne öntöztesse még csatornával is a
földjét, hisz így is minden rét víz alatt áll.</p>
<p>S ez így tartott egész télen. A vén jószágigazgató azt mondta,
hogy ez a jó esztendő nekünk. – No annál több ideje maradt Ottó
grófnak Piroskát meglátogatni. Erdőváryékhoz nem kellett öt ló, oda
egy paripán is át lehetett <span class="pagenum"><a name="Page_278"
id="Page_278">-278-</a></span> lovagolni; mindennap szivesen
látták. S minthogy Piroska grófnő nagyon kevés beszédű volt, Ottó
gróf, hogy őt maga mellett fixirozhassa, azt gondolta ki, hogy
megtanította őt piquetet játszani. Nincs annál kedvesebb mulatság,
mint mikor két egymáshoz gyöngéd viszonyban álló ember piquetet
játszik és aztán mind a kettő azon törekszik, hogyan tudná a
másikkal megnyeretni a partiet? Hogy lesnek egymás kártyájába, csak
azért, hogy magukat ronthassák. Hogy hallgatják el az
elsőbbségeiket, hogy skartolják le a kész négyeseiket, hogy
hajigálják el a biztos ütőiket! s aztán a melyik vesztett, hogy
tetteti a kétségbeesést, azért, hogy a másiknak örömöt szerezzen!
Ha pedig «kénytelen volt» nyerni, milyen diadalt ül vele, azért,
mert tudja, hogy a vesztes fél milyen nagyon örül annak. Igazi
hamis játékosok! Azonban Ottó gróf gyakorlottabb játékos lévén,
mégis az volt a végeredmény, hogy rendesen ő hagyott ott néhány
forintot Piroska grófnénál minden nap.</p>
<p>E közben készítette nagyszerű gazdászati terveit. Ebben az évben
ugyan nem volt szükség trágyalével öntöztetni a buzáját, guanot
hozatni Iquique szigetéről: a mult évi kényszer-ugarolás után olyan
termést adott az úr Isten, hogy soha olyat az angol farmer nem
látott. A magtárak a harmadik emeletig teltek buzával. – Hanem
megint volt egy nagy baj. – Az, hogy a tiszta búzának az ára
leszállt két osztrák forintra.</p>
<p>Mit csinál az ilyen bőtermés-inség idején a jó gazda?</p>
<p>Erdőváry gróf szerint azt csinálja ilyenkor a jó gazda, hogy ott
hagyja a magtárban a búzáját, vár vele, míg felmegy az ára, s addig
előveszi a takarékpénztárba tett tartalékösszegeit s költ
azokból.</p>
<p>Ottó gróf szerint nem így nyilatkozik a gazdászati genie; hanem
úgy, hogy ha rossz ára van a gabonának itthon, a jó gazda építtet a
tagján egy gőzmalmot: megőrleti a búzáját lisztnek, kiküldi
Braziliába; ott van állandó biztos piacza; eladja ott. Mert csak az
a jó gazda, a ki egyúttal <span class="pagenum"><a name="Page_279"
id="Page_279">-279-</a></span> gyáros is és kereskedő. Ottó gróf
hozatott egy anglust s építtetett vele gőzmalmot.</p>
<p>Harminczezer forint bánta csak.</p>
<p>Hanem mikor készen volt, akkor vették észre, hogy nincsen hozzá
való víz. Megmondta azt előre Erdőváry az öcscse urának, hogy
csordakutat ugyan mindenütt lehet itt ásatni, hét lábnyira már
megkapni a vizet, de az sekély víz, ha egész nap merik, kifogy,
nyáron épen kiszárad s annyira kovany-tartalmú, hogy ha azt
gőzgép-itatásra használják, minden héten három nap pauzálni kell az
üstnek, a míg a követ kiverik belőle.</p>
<p>No de a ki mindent tud, azon a bajon is tud segíteni.</p>
<p>Ottó gróf hozatott magának egy másik anglust s furatott vele a
gőzmalom számára egy artézi kutat.</p>
<p>Az belefúrt neki a földbe másik harminczezer forintot, még tán
most is fúr: azóta a silúri rétegekben járhat valahol s nagy csoda,
ha az «ichor»-t fel nem találta; hanem vizet az sem talált.</p>
<p>Ottó gróf rájött arra a meggyőződésre, hogy Magyarország földe
nem való búzatermelésre. Egy szerencsés látnoki pillanatban az a
sugallat szállta meg, hogy jövőre főfigyelmét a gyapottermelésre
fogja fordítani. Soha jobbkor! Az Észak és Dél közt folytatott
háború miatt az amerikai gyapot csak blocadetörés útján lett
kapható Európában, ha most ez alkalmat megragadjuk, s elkiáltjuk
egyhangúlag a jelszót: «Cotton is king!» (Gyapot a király!) akkor
nem vakarja most a fejét a financzminiszter, hogy honnan fizesse az
adósságainkat? Mi kölcsönöznénk Belgiumnak 4%-re. Hanem hát senki
sem akarta követni Ottó grófot. Erdőváry gróf egész nyiltan
megmondta neki, hogy «hagyd te kedves öcsém az akklimatálást,
experimentálást a császároknak, érczherczegeknek, a kiknek van elég
pénzök hozzá, s ha nincs, préselnek: vagy a bankóprésből, vagy az
alattvalókból. Nem nekünk való ez!» Ottó grófot ez nem riasztotta
vissza. Hozatott magának egy harmadik anglust, azzal berendezteté a
nagyszerű gyapot-ültetvényt, <span class="pagenum"><a name=
"Page_280" id="Page_280">-280-</a></span> mely díszlett is
gyönyörűen: csupa öröm volt elnézni szeptember vége felé azokat a
szélesen elterülő táblákat, a miken a mályvarózsa-alakú sárgás
testszinű virágok mint egy bronztenger hullámzottak. Már a magtokok
is érő félben voltak; sőt egyes halmosabb helyeken böngészni
lehetett a kipattanó tokokból a hófehér gyapotpelyhet. Rendkívüli
gyapotszüret igérkezett. Az anglus (Nr. III.) már meg is hozatta
Brightonból a gyapottisztításra szükséges gépeket, miket a
szüretelés helyszinére kell vontatni s ott rögtön legyaratolni a
magról a gyapotot, mert ha az beletörik, olajos lesz és
hasznavehetetlen. Ez is harminczezer forint. De a várható
gyapottermés százezeret ér!</p>
<p>Október elejére virradóra aztán jött egy kicsike kis dér. Olyan
kis haszontalan dér, hogy a hazai ideszokott kukoricza, szőlő oda
se néz neki. Hanem a gyapotnak az épen elég volt. Másnap aztán
megint vidám derült idő lett s tartott a meleg egész novemberig:
csak arra az egy éjszakára tetszett neki a 0 fokon alul ½ fokkal
alább szállni; s az egész aranyszinű ültetvény-tengerből lett
azontúl egy nagy fekete tenger; levél, virág, magtokok olyanok,
mint a tinta. Jó volt minél előbb leszántani, hogy ne lássa az
ember.</p>
<p>Volt Ottó grófnak egy gyönyörűen berendezett szőlője: egy egész
hegyoldal, a mit még a régi vinczellér telepített, ez ritka jó
vörös aszúbort szokott teremni, mely vetekedett a ménesivel.
Keveset termett, az igaz, hanem akóját kétszáz forintjával vették s
bizonyos vevője volt mindig. Ottó grófnak nem tetszett ez a
mívelési mód. Elhatározta, hogy a szőlőjét hooibrenkezni fogja. Ki
nem látott hoibrenkezett szőlőt? A ki nem látott, örüljön rajta. A
methodus abban áll, hogy a szőlő igen sok bort teremjen. Hogy
milyent? Az aztán a krumpliczukor dolga, meg a spiritusé. Mikor
ezzel az anglussal (morvaországi hollandus volt ugyan, de mondjuk,
hogy Nr. IV.) megismertette a szőlője állapotját Rengeteghy Ottó,
ez a hirhedett szaktudós rögtön távolból <span class=
"pagenum"><a name="Page_281" id="Page_281">-281-</a></span> is
felfedezte, hogy hiszen nem aszúbornak kell azon a talajon és tőkén
teremni: már abból az ő methodusa szerint «lacrimæ Christinek» kell
előállani. Adott aztán utasítást hozzá, hogyan kell vele elbánni:
minden második tőkét ki kell vágni, a tavalyi vesszőket sodronyra
kifeszíteni s ezért a titokért holdankint öt forintot fizetni a
felfedezőnek. Lett is abban az esztendőben szőlő sok; s az a jó
volt benne, hogy csőszt se kellett mellette tartani, mert elfutott
attól nemcsak a tolvaj, de még a rigók is átköltöztek tőle a Tiszán
túl. Másutt már rég leszüreteltek; de a hooibrenkes szőlőben híre
sem volt, hogy a szőlő barnulni akarjon. Pedig aranyidők jártak
október végén, mint csak a kánikulában. A Nro IV. anglus azt a
tanácsot adta, hogy le kell levelezni a szőlőt, ha nem akar érni a
fürtje. Megtették neki. Akkor aztán a hol megsütötte a forró nap a
szőlőt, ott megsült és megfőtt. Ottó gróf novemberben zaklatni
kezde Hooibrenket, hogy mi lesz a szőlőjével? nem érik ez meg soha.
A tudós kertészauctoritás aztán összeszidta, hogy az ő methodusa
nem a magyarországi rideg klimához való. Ha itt hooibrenkezni akar
valaki, rakasson le alagcsöveket a szőlejébe és füttesse a talajt.
Ottó gróf még ezt is megtette. Drainageoltatta a szőlejét s
füttetett alája pogányul november végeig, míg csak a hó le nem
esett: akkor szüreteltek. Lett is aztán elég «lacrimæ Christi»; már
t. i. hogy a ki abból ivott, kicsordult a könye, Krisztus utolsó
szenvedései jutván eszébe tőle.</p>
<p>– Nem való ez az ország semmiféle termelésre, mondá Ottó gróf;
valamint hogy vannak Délamerikában egész országok, a mikben semmi
ága a földmívelésnek nem honosulhat meg: a mi főfeladatunk a
baromtenyésztés.</p>
<p>Hiszen az is igen szép tudomány s Ottó gróf birtokán régen
gyakorlatba volt véve. Voltak törzsgulyái, ménesei, hires
merino-nyája; csakhogy azoknál ő mind szebbeket és jobbakat tudott
másutt. Ambitiójává tette, hogy neki mindenből legyen, a mi csak a
világon hires, nevezetes <span class="pagenum"><a name="Page_282"
id="Page_282">-282-</a></span> barom, az aargaui tehéntől az angol
versenyparipáig, s azoknak a számára palotákat építtetett istálló
helyett, s juhász, lovász csupa birkaosztálytanácsos és ló-titkár
volt nála. Büszke is volt az eredményre!</p>
<p>A gazdasági kiállításokon arany, ezüst, bronz érmeket nyert, a
futtatásokon ezüst billikomokat, s a győztes barmainak arczképeit
aczélba metszették.</p>
<p>Egyszer azt mondta Ottó gróf Erdőváry gróf nagybátyjának több
szomszéd társaságában:</p>
<p>– Hja, én jövőre más birkagazdaságot fogok folytatni, mint
szomszédaim. Az én birkáim tejéből a legtökéletesebb chester sajt
készül. Jövőre én minden birkának a két tőgyét kifejetem s csak a
másik kettőt engedem a báránynak kiszopatni.</p>
<p>– Tudod mit? mondá neki Erdőváry; légy szives elébb a
báránykával kiszopatni a birka egyik két tőgyét, – azután fejesd ki
a másik kettőt chesternek.</p>
<p>Az erre támadt nevetésből észrevevé Ottó gróf, hogy valami
furcsát mondott. Hanem hát tudós embernek nem szabad bevallani,
hogy tévedt, tudós embernek becsületbeli kötelessége, ha a holdat
napnak nézte, bebizonyítani, hogy igaza van.</p>
<p>– Hja én nem ezeket a komisz európai birkákat értettem; exoticus
birkákról beszélek: olyanokat fogok meghonosítani.</p>
<p>Erdőváry gróf azonban szintén megbikacsolta magát s azt
állította, hogy sehol az egész világon nincs az a kérődző, hasított
körmű és gyapjút viselő állat, melynek két tőgyénél több volna.
Ottó gróf fogadást ajánlott. Fogadtak ezer szivarba. Eldönti a
fogadást Oken. Az öreg gróf könyvtárából kihozták Okent s abból
Erdőváry ráolvasta Rengeteghyre a birkafajnak megismertető jeleit.
Hanem aztán meg Rengeteghy vette át az Okent s viszont rásütötte
ellenfelére a könyvből a «jak» leirását, mely az igaz, hogy nem
birkafaj, de gyapjút visel és négy tőgye van. A ki mindent tud,
annak igazának kell lenni. <span class="pagenum"><a name="Page_283"
id="Page_283">-283-</a></span></p>
<p>– És így én kapom meg az ezer szivart.</p>
<p>– Megkapod, ha meghonosítod a jakot! erre fogadtunk.</p>
<p>Ekkor aztán Ottó gróf, hogy az ezer szivart megnyerje, s igaza
maradjon, egy calcuttai ismerős bankárház által megrendelt magának
Tibetből egy egész gulya jakot; bikástul, borjustul. Mire
Magyarországra megérkeztek, még meg volt egy tizedrésze. Azokat
aztán nagy diadallal szállították gyaloghintóban Bálvándra, a velük
utazott Dalai Lámával, (vagy nem tudom én minek hijják ott a
csordapásztort?) azzal együtt.</p>
<p>Hanem egy igen nagy baj volt a jakkal. Az, hogy annak nem elég a
tibeti tehénpásztor, annak tibeti ivóvíz is kell; mert ahoz a mi
kútainkban otthonos, vízi borjúval viselős, tízszarvú bogaraktól
hemzsegő, szíkízű, hinárszagú, békafürdötte, állott, pállott
vizekhez a jak hozzá sem szagol, annak az a kristálytiszta,
jéghideg, szénenyterhes ital kell, a mi a Dhawalagiri szikláiból
fakad, s a mitől a tudós utazók állítása szerint a vadállat
megszelidül s az ember megmámorosodik.</p>
<p>Mit kell tenni? Destilláltatni a kútvizet s aztán egy angollal
(Nro. V.) jégkészítő gépet állíttatni fel; s eként mindennap
lepárolt és jégbehűtött vízzel traktálni meg a jakokat, hogy
százrétű paczal-aszályt ne kapjanak.</p>
<p>Hanem az ezer szivart megnyerte Ottó gróf s kapott a kiállított
jakjaiért elismerő oklevelet a londoni exhibitionból.</p>
<p>S nem ez volt a legnagyobb kitüntetés, mely őt mint mezei gazdát
érte. Egy Lipót-rend alakjában jött az meg, a mit különösen az
által érdemelt ki, hogy a mult nyári nagy országos járvány
alkalmával oly hathatósan segélyére sietett a szegény
földnépének.</p>
<p>Mert hát mit is csináljon a falusi ember, ha tanult ember?
Kénytelen a természettudományokkal foglalkozni. A gazdának örökösen
bibelődnie kell a górcsővel, a retortával, a barometrummal,
hydrometerrel, az ozonometerrel; <span class="pagenum"><a name=
"Page_284" id="Page_284">-284-</a></span> szükséges, hogy
observatoriuma is legyen, a melyből a csillagok járását, a
napfoltokat és az üstökösöket vizsgálhatja; ilyenformán az ember
belejön lassankint az orvosi tudományokba; gyakran kénytelen is
íziben maga doktor és patikárus lenni: sertésen, birkán
próbálgatja, kanászon, juhászon folytatja; egyszer azon veszi
észre, hogy valóságos csodadoktorrá lett s jó szerencse, ha csak
homœopathiával gyógyít.</p>
<p>Ottó gróf a nagy epidemia alkalmával ott a maga pusztáján
tömérdek embert kigyógyított és bámulatos szerencsével.</p>
<p>S mi volt a gyógyszere? Igen egyszerű panacea. A «ginseng
gyökér.» Ezt ő Chinában ismerte meg. Ott állandó ez a járvány s
mindenütt ginsenggel gyógyítják.</p>
<p>Mikor a járvány kiütött Csehországban, ő rögtön gondoskodott,
hogy kapjon Chinából tíz mázsa ginseng gyökeret: abból aztán kész
decoctummal várta a járványt, mire idejön.</p>
<p>S minthogy a paraszt olyan agyafúrt, hogy nem siet rögtön
gyógyíttatni magát, a mint a baj kezdődik, hanem megvárja, míg
belehal s akkor lamentál már: tehát Ottó gróf azt tette, hogy
bizalmat gerjeszszen a ginseng iránt, hogy kihirdetteté a parasztok
között, valaki csak legkisebb baját érzi, rögtön siessen fel a
kastélyba, ott megkapja a medicinát s kap mellé egy forintot; ha
messziről jött, megtérítik a fuvarját s ha meggyógyult, megint
jöjjön vissza jelenteni magát, megint kap egy forintot.</p>
<p>De annyi patiense lett erre a promulgatióra Ottó grófnak, hogy
négy vármegye valamennyi gyakorló orvosának sem volt több; s mind
visszajött az meggyógyultan, egy sem halt meg: olyan csodatevő szer
az a ginseng. De rettentően is grassált azon a vidéken az
epidemia!</p>
<p>Egy este Erdőváry gróf maga is azt mondta Ottó öcscsének, hogy
valami változását érzi, aligha a járványt nem kapta meg; nem
nyerhetne abból a csalhatatlan panaceából? <span class=
"pagenum"><a name="Page_285" id="Page_285">-285-</a></span></p>
<p>Dehogy nem! Ottó grófnak tele volt vele a zsebe. Urak számára
poralakban tartotta azt készen, csak a parasztnak adta flaskában,
úgy jobban ízlik neki. Rögtön elővett egy tuczatot s szolgált az
orvosi utasítással Erdőváry grófnak.</p>
<p>Erdőváry végig hagyta magának magyarázni, hogy mi legyen a
porokkal, akkor azt mondá:</p>
<p>– Hát a forint hol marad?</p>
<p>– Micsoda forint?</p>
<p>– Hát nem adsz mellé forintot? akkor nem is leszek én neked
beteg.</p>
<p>Ottó grófnak ez szeget ütött a fejébe. Talán nem is annyira a
ginsengért jön ez a sok «lázár» az ő patikájába, mint inkább a
forintokért. Megpróbálta másnap a forint osztást «beszüntetni» s
csak ginsenget osztott. Úgy elmúlt harmadnapra az epidemia az egész
vidékről, mintha vízbe ölték volna.</p>
<p>Ezért kapta aztán a Lipótrendet.</p>
<p>Ez alatt pedig folyvást járták a piquet-partiek Piroska
kisasszonynyal, eleinte vis-à-vis, később egymás mellett ülve, hogy
jobban beleláthassanak egymás kártyájába.</p>
<p>Ottó gróf egészen otthon érezte magát Erdőváryéknál s csak egy
szavába került már, hogy otthon is találja magát: egy kérő szavába
Piroskához, a mire bizonyosan «igen» lett volna a felelet.</p>
<p>De Ottó gróf várt. Arra várt, hogy Erdőváry tegye fel elébb a
kérdést.</p>
<p>Mert az igen nagy különbség, hogy ki teszi fel a kérdést?</p>
<p>Piroska grófné egy kerek milliót kap hozományul. Csakhogy: –</p>
<p>Ha Erdőváry teszi fel a kérdést, akkor az az egy millió
«kényre-kegyre» adja meg magát a hódítónak: –</p>
<p>Ha pedig Rengeteghy Ottó teszi fel a kérdést, akkor ahhoz az egy
millióhoz annyi capitulationalis feltétel lesz kötve, az annyi
elővigyázati rendszabályokkal lesz halhatatlanná <span class=
"pagenum"><a name="Page_286" id="Page_286">-286-</a></span> téve,
hogy a megnyerő csak üvegen át nézhet majd rá.</p>
<p>Ez a nagy különbség a dologban.</p>
<p>Ottó gróf pedig eljöttnek látta az időt a példálózásra.</p>
<p>Egyszer a bevégzett piquétpartiek után, mikor tíz egész forintig
adózott udvariasságának, tréfásan fordítá ki az üres tárczáját.</p>
<p>– Tessék! Ez volt az utolsó pénzem. Holnap, ha meg nem hivnak
ebédre, nem tudom, mit főzetek otthon?</p>
<p>– No hát jöjjön ide, hivá őt nyájas szóval Piroska grófnő.</p>
<p>– Hja, az nem lehet. Holnap ki kell mennem az erdőre, ha valami
gazdag utazót hozna elém a sors, a kit kifoszszak. Most már látom,
hogy nem élhet meg mai világban becsületes ember, hacsak nem
rabol.</p>
<p>Erdőváry nem nevetett e kényszeredett elmésségén; nagyon komoly
volt. Egyenesen az elevenjére tapintott az öcscsének.</p>
<p>– Ugyan, kedves öcsém, te jó számító vagy, számítsd ki magadnak,
hogy ha te hét perczentes pénzt veszesz fel jószágodra törlesztés
mellett kölcsön, s ennek a törlesztésére megint húsz perczentes
pénzt szedsz fel váltóra; azután a birtokodat szenvedélyes
gazdászati kisérleteid mellett három perczenttel jövedelmezteted:
hány esztendő kell arra, hogy az egész uradalmadat elgazdálkodd a
lábad alól?</p>
<p>Bizony nehéz æquatio volt ez.</p>
<p>Ottó gróf összefonta a karjait s azt mondá:</p>
<p>– Hm. De hát mit csináljak?</p>
<p>Erre Ottó gróf azt a választ várta Erdőváry gróftól, hogy
«Piroska leányom, hagyj bennünket magunkra».</p>
<p>S aztán következik a felajánlott millió, a mivel az eddig
«elgazdálkodottakat» helyre lehet majd ütni.</p>
<p>De bizony Erdőváry gróf egészen mást felelt rá.</p>
<p>– Mit csinálj, kedves öcsém? csináld azt, hogy add ki
haszonbérbe a bálvándi birtokodat valami jóhitelű embernek;
<span class="pagenum"><a name="Page_287" id=
"Page_287">-287-</a></span> aztán eredj fel Bécsbe, maradj ott, és
soha gazdaságról ne is álmodjál. Annyi észszel és tudománynyal,
mint neked van, az ember csak miniszter lehet; semmi egyébre a
világon nem való.</p>
<p>Ez ormótlan nagy gorombaság, ha jól felveszszük a dolgot.</p>
<p>Ottó gróf nem beszélt erről a tárgyról többet. Csak azt várta,
hogy a szivarját kiszíja, aztán bucsút vett.</p>
<p>Piroska grófnő kikisérte Ottó grófot az előszobáig, ott
megállította egy bizalmas szóra.</p>
<p>– Ön pillanatnyi pénzzavarban van, sugá a grófnő szerelmes
hévvel. Ne vegye tőlem rossz néven. A mit sok év óta elvesztett ön
nálam kártyán, ezer forintra megy: én megtakarítottam azt mind,
minden bankjegyet egymásra rakva, a mi öntől jött. Vegye el azt
most tőlem…</p>
<p>… Ha Ottó gróf azt a nagy tudományt tanulta volna, a miből nem
tudott semmit, mikor ezt a szót hallotta, mikor megtudta, hogy van
egy lény, a ki napról-napra minden egyes bankjegyet, a mit tőle
kapott, mint megannyi drága emléket, egymás fölé rakott s azt, – a
saját pénzét, – a ki többel nem rendelkezik, mert nem is sejti, mi
vagyona van, most felajánlja annak a férfinak, a ki minden
gondolatját birja, – akkor azt kellett volna erre mondania:</p>
<p>– Nem viszem én el azt a te ezer forintodat, sem a te milliódat,
hanem elviszlek tégedet magadat, te drágább kincs az egész
teremtett világnál; s aztán őrizz meg engemet is úgy, a hogy
megőrizted azokat a papiros rongyokat, a miket tőlem kaptál!</p>
<p>– Quelle plaisanterie, chère comtesse! (Szegény comtesse, ő még
nem tudta azt, hogy ezer forint nem pénz s hogy kártyán nyert pénzt
visszakinálni: legszélső megbántás.)</p>
<p>S azzal vette Ottó gróf a kalapját, a lovagkorbácsával a
nyargonczcsizmaszárára vágott s eltávozott.</p>
<p>Megneheztelt. A grófra is, a leányára is. Leginkább a leányának
a hozományára. <span class="pagenum"><a name="Page_288" id=
"Page_288">-288-</a></span></p>
<p>A birkákat, a jakokat és különösen a gazdasági mindenféle
masinákat pedig radikaliter megutálta.</p>
<p>Azt, hogy Piroska grófnőtől el tudott válni a nélkül, hogy egy
«kisztihand»-ot mondjon neki, még nem csodáljuk; hanem, hogy a
jakokat ott tudta hagyni a legkisebb sanscrit nyelven tartott
bucsúvétel nélkül, ez a lélektani talány csakugyan megoldást
követel.</p>
<p>A szerencsétlen! Komplimentnek vette Erdőváry grófnak azt a
gorombaságát, hogy «neked annyi eszed van, hogy ezzel csak
miniszter lehetsz és semmi más»…</p>
<p>S komolyan utána látott az adott tanácsnak.</p>
<p>Mert hiszen a mi a diplomatiai tért illeti, azon meg már épen
otthon volt Rengeteghy Ottó. Legifjabb korában már Szentpétervárott
kezdte mint attachée s egyszer segített Mencsikoffnak felölteni
historiai nevezetességű paletotját. Per tu volt Kuza fejedelemmel.
A tuilleriákban együtt játszotta a «Schwarze Peter»-t Metternich
herczeggel s sincerizált «Old Pam»-mal fél óráig egy «fox hunting»
hevélye után. A keleti kérdést Sadik bey-jel tanulmányozta (a
Mabilleben). A Monroe doctrináról nem kevésbbé tiszta fogalmai
voltak, mint a Tehuantepec szerződésről s Cavourt csak ő értette
tökéletesen. Határozott nézetei voltak a németországi hegemonia
kérdésében. Persignyvel, ha akarta, frère et cochon volt. Bámulta
Eugeniát s lenézte Napoleont. Volt kihallgatáson a pápánál s
beszélt óra hosszat Antonellivel latinul. Proudhonnal polemiázott s
Mill Stuártot egy izben helyreigazította. Jelen volt az angol
parliament, a franczia corps législatif, az amerikai congress, a
német Reichstag s a szerb skupstina nevezetes ülésein s hallotta a
magyar parlamentben e szavakat: «honoratu adunataru!»
Macellariu-tól. Olvasta Machiavellit s birta Welker Staatslexicona
legújabb kiadását. Fel tudta fogni a legujabb tanzimát horderejét
Törökország ujjáalakulására s combinatiót csinált az «ifju
oroszok», «ifju csehek» és «ifju szászok» törekedéseiből.
Határozottan a Manchester-iskola hivének vallá magát. <span class=
"pagenum"><a name="Page_289" id="Page_289">-289-</a></span> Tagja
volt az «Orange páholyok» egyikének. Amerikában a «Locofocos»-okkal
egy követ fújt. A carbonarikat színről-színre ismerte s a pápai
internationale gyüldéit, valamint a moszkvai nihilisták
pokol-páholyát álruhában életveszélylyel kémszemlészte. Be volt
avatva a chiffre indéchiffrabelbe, a melyben az uralkodók nagy
követeikkel leveleznek s au fait volt az udvari ceremonielleben.
Kis ujjában volt az egész heraldica, s mindenféle czimzetet
helyesen tudott föltenni. S a mi végre a belpolitikát illeti: nagy
tisztelője volt Schmerling lovag bámulatosan nagyszabásu
állameszméinek.</p>
<p>Hogy ennyi ismeret és hivatás mellett miként nem jutott eszébe
Ottó grófnak hamarább, hogy az ő igazi életpályája a diplomatiai
magaslaton van? annak magyarázata a helyzetben, körülményekben és
az időkben rejlik.</p>
<p>Mikor az absolutismus parancsolt, akkor a magyarok nem
kellettek; mikor a liberalis politikusok kerültek felül, azoknak a
conservativek nem kellettek; mikor a cseh conservativek kerültek
felül, azoknak a magyar conservativek nem kellettek s mikor a
magyar conservativek jutottak befolyáshoz, azoknak az ifju nemzedék
nem kellett. Mindig volt valaki a rudon, a ki az olyan vágású
embereket, minő Ottó gróf, nem engedte felkapaszkodni.</p>
<p>Végre eljött az ő idejük is.</p>
<p>Indikálva volt az alkalom: a legmagasabb kitüntetést
megköszönni.</p>
<p>Isten hozzád indigoplantage! gőzmalom! ártézi kút! Fare well
jak-gulya! kopófalka! telivér! Szervusz örökre hooibrenkes
szőlőhegy! most Bécsbe megyünk.</p>
<p>Ezuttal a szerencse különösen tenyerére látszott venni
hősünket.</p>
<p>Magánál az udvarnál való tisztelgése minden nevezetesebb
momentum nélkül esett meg, szokás szerint.</p>
<p>A mint a magyar kanczellár hivatal-szobájában megjelent, hogy
nevét kihallgatásra előjegyeztesse, a titkár sajnálattal jelenté,
hogy ő excellentiája legalább egy hétig <span class=
"pagenum"><a name="Page_290" id="Page_290">-290-</a></span> nem
fogad, mert beteg. Ez ugyan rossz ómen lett volna, ha ugyanabban a
perczben, mint a szinpadi véletlen, nem nyilik a kanczellárhoz
vezető oldalajtó s azon keresztül, mint Deus ex machina, ott nem
terem Ottó gróf előtt egy régi «szükségben kisegítő»; egy kipróbált
pártfogó, egy igaz hű szövetséges:… Bojtorján barátunk.</p>
<p>A mint Bojtorján barátunk meglátta Ottó grófot, se kérdett, se
hallott, nyakába borult: «hozta Isten!» megtörülgette a frakkja
ujjával a gróf mellére akasztott érdemrendet (hogy fényesebb
legyen), kitalálta a gondolatját: «ő excellentiájával akar
találkozni?» nem is várta be rá a választ, megfogta a gróf karját,
betolta az ajtón, mintha ő volna a hivatal-főnök; bevezette a
várakozási terembe, mintha ő volna a komornyik s rohant a
kihallgatási terembe a grófot bejelenteni, mintha ő volna a titkár.
Ottó gróf engedte mindezt magán megtörténni: meg volt fogva ez
ember által. Néhány percz mulva már jött vissza Bojtorján, tudatni
Ottó gróffal, hogy csak menjen be, nagyon szivesen láttatik a
kancellár által.</p>
<p>Az ugyan azzal fogadta, hogy «átkozott ficzkó ez a Bojtorján».
Hanem tessék helyet foglalni gróf úr.</p>
<p>Akkor aztán ő excellentiája elkezdett beszélni Ottó grófnak a
betegsége különböző phasisairól, beavatta őt a folyamatban levő baj
egész diagnosisába s beszélt neki a vényekről, miket eddig használt
ellene, s felvilágosítá az orvosok véleményéről, hogy minő utókura
lesz majd használandó a multra s minő prophylacticus eljárás a
jövőre nézve. Szóhoz sem engedte jönni Ottó grófot a magas
politikáról. Ottó gróf nagy figyelemmel hallgatá a kórtüneményeket
s egy párszor meglódult benne az ösztön, hogy a tárczáját kivegye s
megkinálja ő excellentiáját egy kis – csalhatatlan ginsenggel;
hanem jó hirtelen eszébe jutott, hogy hátha ez csak kelepcze, s a
jó tanácsra ő excellentiája is azt fogja mondani, hogy «hát a
forint hol maradt?»</p>
<p>Vette hát a kalapját, megköszönte a Lipótrendet, javulást
<span class="pagenum"><a name="Page_291" id=
"Page_291">-291-</a></span> kivánt ő excellentiájának meg a
losonczi vasútrészvényeknek s eltávozott.</p>
<p>Az irodába lépve, egy hatalmas kaczajconcert félbeszakításának
lőn eszközlője. Bojtorján barátunk valószinűleg ő róla beszélt
nevettető adomákat az irodaszemélyzetnek s Ottó gróf részesült
abban a kellemetes látványban, hogy megjelenése perczében kilencz
röhögésre széthúzott száj egyszerre hogy szalad a helyére, hogy
dugja el minden ember a fogait s huzza az arczát komoly
hosszuságra.</p>
<p>– No, ugy-e hogy szeretetre méltóan fogadta ő excellentiája?
kérdé Bojtorján, kezét a gróf karja alá öltve.</p>
<p>Ottó gróf pedig épen azon a stratagémán törte a fejét, hogy
miképen tudja ő ezt a kedves barátját magától elszöktetni?</p>
<p>A mig a bérkocsiig lementek – karöltve, az alatt Bojtorján
tudakolására mind azokat a helyeket elszámlálta Ottó gróf, a miket
e nap folytán meglátogatni szándékozik, jól őrizkedvén azt az
egyetlen egyet megemlíteni, a hová valósággal el akar menni.</p>
<p>Hát Bojtorján úr hová «siet» ilyenkor?</p>
<p>A hová a gróf akarja! De még is legelébb a «Bécsi Haza»
szerkesztőségébe volna menetele, ha elvinné odáig a gróf bérkocsin.
Szivesen. Mikor aztán már megmondták a bérkocsisnak, hogy hova
hajtson, s el is indultak, akkor jutott eszébe Ottó grófnak, hogy a
sétapálczát ott felejtette az előszobában; nem engedte meg
Bojtorjánnak, hogy az menjen érte, mert nem ismer rá a sok között s
még valami erdélyi vasuti consortium vezetőjének a pálczáját hozza
el az övé helyett. A bérkocsisnak azt mondta, hogy csak hajtson a
Bécsi Hazába; ő maga visszagyalogolt a kancellár lakáig, megtalálta
az irodában a pálczáját s egyuttal megkérdezte az iroda-főtől, hogy
tulajdonképen micsoda itt ez a Bojtorján úr? a mire azt a választ
kapta, hogy az egy «mennykő gyerek!»</p>
<p>Innen azután másik bérkocsival hajtatott a másik excellentiás
úrhoz, az irányadó miniszterhez. <span class="pagenum"><a name=
"Page_292" id="Page_292">-292-</a></span></p>
<p>Itt már népesebb társaságot talált a várakozási teremben. Minden
pamlag tele volt ülve s e szerint Ottó grófnak fényes alkalma
nyilt, mint legutóbb érkezettnek végig tanulmányozni a szász, román
és ruthén reichsrathok, a nyugalmazott főtisztek és czimzetes
püspökök, a titkos rendőrök és hirlapi reporterek, a börze alkuszok
és vállalkozók különféle physionomiáit, s azok között azt a
stereotyppá vált hölgy-alakot, a szinehagyott selyemruhában, a
megkeselyedett hamis fürtökkel, a nagy himzett táskával karján, ki
szüntelen conspiratiókat fedezett fel s járt rémmesés feladásaival
a kormányférfiak nyakára. Várhatott, mig ennek mind vége lesz.</p>
<p>De, mint mondók, a szerencse járt mindenütt vele.</p>
<p>Nyomban utána – Bojtorján barátunk toppan a várakozó terembe.
Sorsát senki ki nem kerülheti.</p>
<p>– Tudtam jól, hogy ide fog jönni a gróf! szólt, egyenesen Ottó
grófba kötve bele, bár ezt el akarta titkolni előttem. Ön nagy
diplomata!</p>
<p>Bojtorján oly sonorus fenhangon beszélt e sanctuariumban, mint a
ki egészen itthon van. Ismerte a jelenlevő urakat mind. Beszélt a
papokhoz diákul, a ruthén képviselőknek megveregette a vállait, s
kiszedegette a halinájukból a bennragadt bogáncs maradványokat,
miket pedig azok hű ragaszkodások jeléül hoztak el hazulról
magukkal; katonásan szalutálta a főtiszteket s megkinálta tubákkal
a látogatók neveiben duskálkodó registratort. Azután bizalmasan
nehány szót sugott a titkár fülébe, feltünő titkolódzással
integetve a szemeivel Ottó gróf felé, a miből azt lehetett kivenni,
hogy Ottó gróf præferentissime van az elfogadásra beajánlva.</p>
<p>Hanem azért még nagyon sokáig kellett várakozni.</p>
<p>– Ki van odabenn ő excellentiájánál?</p>
<p>Ezt a kérdést nem élőszóval intézte Bojtorján barátunk a
registratorhoz; hanem ügyes arczfintorulattal, szemöldökével az
ajtó felé sandítva s ugyanakkor fél száj-szegletét félrehuzva.
<span class="pagenum"><a name="Page_293" id=
"Page_293">-293-</a></span></p>
<p>Erre a registrator megfelelt, szinte pantomimikai beszéddel,
balszemét behunyva s tollszárával az orrát vakarva.</p>
<p>Mire Bojtorján mind a két szemöldökét magasra felhuzta, s nyelve
hegyét kidugta a két ajka közé; mire aztán a registrator
hüvelyk-ujját tubákba mártottan kegyetlen arczkifejezéssel dörzsölé
az orrához. E jelbeszéd nagy jelentőségű volt! Csak ők ketten
értették azt.</p>
<p>– De hát mi ez a Bojtorján itten? kérdezé magában Ottó gróf.</p>
<p>– Ein verflixter Kerl dieser Pujdor Jáni, – dörmögé fogai közt a
registrator.</p>
<p>– «Átkozott ficzkó.» – «Mennykő gyerek», – «verflixter Kerl.» –
Szép hivatal lehet az!</p>
<p>Végre hosszas várakozás után nyilt a miniszter szobájába vezető
ajtó s kilépett rajta – egy delnő.</p>
<p>Csupa selyem és csipke; elegáns toilette, zafir ékszerek,
gyémántba foglalva, nyakán, karjain, füleiben. Büszke szépség,
hódító tekintet, márvány arcz, rózsa lehelettel, lángoló fekete
szemek, korallpiros ajkak.</p>
<p>A várakozók tömege siet utat nyitni suhogó volantjai előtt: ő le
sem néz rájok; kevély fejtartással lejt végig közöttük.</p>
<p>Bojtorján ennél is otthon van. Eléje sasiroz s megcsókolja a
kezét és bárónőnek nevezi az illetőt. Az kegyeskedik őt meglátni és
leereszkedőleg mosolyog. E mosolygás alatt egy villáma sötét
szemeinek éri Ottó grófot is, ki e szemsugár által egészen
galvanizálva érzi magát. A delnő eltünik.</p>
<p>Ottó grófnak nem maradt ideje Bojtorján barátját kikérdezni e
hódító tünemény ki- és miléte felől, mindössze annyit sugott az
neki, hogy ez «Sardanapal» bárónő: azaz, hogy nem annak a hires
assyriai királynak a felesége, a kiről balletet tánczolnak, hanem
Sardana Pál olasz bárónak, a ki szinte «megégett», mint ama másik
Sardanapal, csakhogy nem «verbrannt», hanem «abgebrannt» és aztán
«durchgebrannt». <span class="pagenum"><a name="Page_294" id=
"Page_294">-294-</a></span></p>
<p>Többet nem mondhatott el felőle, mert a titkár oda lépett Ottó
grófhoz s jelenté neki, hogy ő excellentiája őt kivánja
elfogadni.</p>
<p>Tehát præferentissime!</p>
<p>Ottó gróf mögött betévült az ajtó.</p>
<p>S hogy aztán odabenn ő excellentiájával miről beszéltek, azt nem
mondhatom el. Először azért nem, mert nem vagyok én Bojtorján, hogy
a kulcslyukon hallgatózzam; másodszor, és ha tudnám is, az már
politika s kívül esik a regény keretén.</p>
<p>Elég az hozzá, hogy az e napi bécsi esti lapokban a személyi
hirek között ez volt olvasható:</p>
<p>«Megérkezett s rögtön fogadtatott az irányadó kormányférfiak
által Rengeteghy Ottó gróf, a Magyarországon létező s nagy jövővel
biró ifju conservativ párt vezetője».</p>
<p>«Ifju conservativ!»</p>
<p>Mert ha lehet a világon «ifju olasz, ifju török, ifju cseh, ifju
szász», – «ifju magyar» ugyan nem lehet, mert mi mindnyájan ifjak
vagyunk és örökké; itt csak egy varians van a speciesben s ez az
«ifju conservativ».</p>
<p>Ki akarná beérni ezentúl az «ó-conservativ» név
dicsőségével?</p>
<p>Ki szaporítaná már az egykor az ötvenes években oly országos
buzgalommal szájról-szájra adott mondákat?</p>
<p>Egy gróf Károlyiról, ki Haynau algebrai ismereteire bizta, mit
fizessen az neki egy évi házbérül palotájáért, midőn ő a gróffal
ugyanakkor «egy hónapos szobáért kétszázezer forintot
fizettetett?»</p>
<p>Vagy egy Ürményiről, ki a leghatalmasabb osztrák minisztert az
udvari bálban úgy szólítá meg, hogy «nun, wie geht’s, lieber
Doctor?»</p>
<p>Vagy egy gróf Andrássyról, ki az osztrák pénzügyminiszternek
megmagyarázta, hogy miért adhatja az a keztyűs olcsóbban a
portékáját, a ki a kész kesztyűt lopja, mint a ki csak a bőrt lopja
hozzá? <span class="pagenum"><a name="Page_295" id=
"Page_295">-295-</a></span></p>
<p>Vagy egy másik gróf Andrássyról, a ki olyan szépen eloszlatta
Bach miniszter aggodalmait a magyarországi ideiglenes hivatalnoki
testület fölött, azzal a metaphorával, hogy hová lesznek a békák,
ha a mocsárt lecsapolják?</p>
<p>Vagy arról a gróf Zichyről, a ki egy államhivatalt vállalt
rokonának azt tanácsolta, hogy változtassa a nevét
Zichermannra?</p>
<p>Vagy arról a másik gróf Zichyről, a ki egy hazafias hirlapi
czikkért becsukatta magát a börtönbe?</p>
<p>Vagy arról a harmadik gróf Zichyről, a ki egy kémkedéseiről
hirhedt mágnást brevi manu epurált a felsőházból?</p>
<p>Vagy arról a negyedik gróf Zichyről, a ki egy magyar forradalmi
iró üldöztetésének elengedéseért sikeresen remonstrált.</p>
<p>Vagy arról a gróf Nákóról, a ki szép nejével együtt jótékony
hazai czélokra hangversenyeket adni Magyarországra lejárt.</p>
<p>Vagy arról a gróf Karácsonyiról, arról a gróf Telekyről, kik a
magyar szinirodalom emelésére alapítványokat tettek?</p>
<p>Vagy arról a báró Vayról, arról a Zsedényiről, kik a protestans
gyüléseken a kultuszminiszter ellen szarvakat adtak a
publikumnak?</p>
<p>Vagy arról a Bartakovics érsekről, ki azzal indokolta a
félelmetes Bezirksvorstand fiának a seminariumba fölvételét, hogy
az «ilyen fajnak magva szakadjon».</p>
<p>Vagy arról a Simoncsics consiliáriusról, ki mint a magyar
nemzeti szinház igazgatója, mikor Haynau elé hivatott, arra a
kérdésre, hogy hetenkint hány nap lehet az osztrák színtársulatnak
a nemzeti szinpadot általengedni, jó tősgyökeres milimári
németséggel ekként felelt: «musz i reden, dann sag i: amol; kann i
ober reden, dann sag i: kamol». (Ha muszáj szólnom, aszondom:
egyszer; ha szabad szólnom, aszondom: egyszer se.)</p>
<p>Ezek az ó-conservativek fegyverei. Ócska fegyverek <span class=
"pagenum"><a name="Page_296" id="Page_296">-296-</a></span> már: a
lomtárba velük! A passiv ellenállás korszaka lejárt, a tett-párt
napja virradt fel. – Ez az «ifju conservativek» pártja.</p>
<p>Na a fej megvan, a párt hamar megnő hozzá. Olyan az, mint a
galandócz féreg.</p>
<p>Még az nap megkapta Ottó gróf a meghivást Sardana bárónő
holnaputáni estélyére és az azontuliakra. Maga Bojtorján hozta el a
bilétet.</p>
<p>Ezek valódi diplomatiai estélyek voltak. Az eliteje az irányadó
capacitásoknak találkozott azokban. Még a nagyhirü ruthén
Reichsrathvezér Issecseszkul is látható volt e helyen – s nem igaz,
hogy a fagylaltot kenyérre kenve ette s az orrát az abroszba
törülte volna: azt csak a politikai ellenfelei fogták rá.</p>
<p>Ottó gróf e salonokban mind azokat az elemeket megkapta, a kikre
reményteljes pártjának szüksége volt: nagyszerű családok
bureaucratának nevelt magzatait; – vállalkozó genieket, kik
minorenitásuk éveiben annyira kitüntették magukat a tettek mezején,
hogy illető atyáik kényszerülve voltak a közfigyelmet ilyenforma
nyilatkozatokkal rájuk vonni: «az én fiamnak senki ne hitelezzen,
mert én nem fizetek helyette.» – Talált ottan ismeretlen származású
főhivatalnokokat; főkatonákat, a kik igen jó œconomok, és
nemzetgazdászokat, a kik igen nagy strategisták, és végre kitünő
journalistákat, kik nem isznak más bort, csak «cziprusit», s
ezeknek vezére, lumene, diabolus rotaeja Bojtorján.</p>
<p>De nem fogjuk itt a politikai pártküzdelmet leirni (infandum
renovare dolorem); Ottó gróf működésének sikerét más factor
biztosítá.</p>
<p>Nec arte, nec Marte! – – Dat tibi regna Venus.</p>
<p>(Vége legyen ám már ennek a sok diák locus communisnak!)</p>
<p>Vége van: nunquam jam carmina dicam!</p>
<p>A sikert egy pár szép fekete szem biztosítja.</p>
<p>Nyilvános titok volt, hogy e fekete szempár az irányadó
<span class="pagenum"><a name="Page_297" id=
"Page_297">-297-</a></span> miniszter kettős napja; s titkos
nyilvánosság volt, hogy e napok sugarai Ottó grófra is
lemosolyognak.</p>
<p>S van ebben valami különös?</p>
<p>Azt teszszük igen is, hogy a csillagok közül választunk
magunknak egyet s kikérem magamnak, hogy az én csillagomat senki se
tartsa a maga csillagának; de kinek jutna eszébe lefoglalni maga
számára a napot? Az mindnyájunké. Arra nem vagyunk féltékenyek.</p>
<p>Ha a feleség mást szeret, elválik tőle az ember, ha a varróleány
mást is szeret, ott hagyja az ember; de ha imádottunk, a főrangú
hölgy egyuttal az irányadó miniszternek is imádottja, ebben nincs
semmi incompatibilitás – (hiszen olvassátok el az 1-ső §-ust:
Kivétetnek a miniszterek»).</p>
<p>A féltékenység a legkínzóbb szívfájdalom, következőleg az olyan
szerelem, melyhez nem fér a féltékenység, az a legnagyobb
boldogság. S a féltékenység csak ott enyészhetik el egészen, a hol
az ember tökéletesen bizonyos. T. i. bizonyos a felől, hogy
megcsalják.</p>
<p>Ottó gróf tehát boldog volt.</p>
<p>Volt egy imádottja, a kit nem kellett félteni, a kit nem
lehetett elvenni, s ki őt viszont imádta s a kinek hatalmas
befolyása által nyitva áll előtte a legmagasabb carrière.</p>
<p>Lehet-e ennél nagyobb kedvezménye a szerencsének?</p>
<p>Az út el volt egyengetve már; – az új korszak előkészítve, – az
irányadó miniszter fiókjában már aláirva a nagy meglepetést
szülendő új kinevezések; – Ottó gróf már kezdte magát a tükörből
excellentiás úrnak czímezni. Ekkor…</p>
<p>Közbe jött egy pesti lóverseny.</p>
<p>Ottó gróf addig minden lóversenyen jelen volt. Futtatott,
startolt, birált, indított, nyert, fizetett. – Most az egyszer
kellett volna okvetlenül ott lennie a pesti gyepen! Hic Rhodus, hic
salta! S most az egyszer maradt el onnan. Azt hitte, komolyabb
államügyet végez, ha azalatt <span class="pagenum"><a name=
"Page_298" id="Page_298">-298-</a></span> a szép szalmaözvegytől
küld az irányadó miniszternek személyesen átadandó izeneteket.</p>
<p>S aztán egy szép reggelen, mikor a nagy cselszövénynyel indított
stratagemának épen ki kellett volna törni, kap a mindenható
miniszter egy handbilletet (a mit ki kell tennie az ablakába) s
azzal megszünik miniszter és patronus lenni.</p>
<p>Másnap a miniszter bucsút vesz a hivatalnokaitól s elmegy
Schweiczba utazni; – a szép bárónő bucsút se vesz a hitelezőitől,
úgy megy el a férjét keresni; – Ottó gróf pedig egyedül marad s az
sincs, a kitől bucsút vegyen.</p>
<p>A compact párt hetvenhét felé szalad. Az ifju conservativek
beállnak öreg deákistáknak, vagy reformereknek, a bankárok
liquidálnak, a főtisztek quietálnak, a reichsrathok hazaszállnak; a
hű bécsi magyar journalisták futnak vissza Pestre; lesznek otthon
nemzetiszín concipisták, vagy vörös vezérczikkirók. Csak Bojtorján
üldözi még hetedhét országon keresztül a hajdani patronusait,
kifizetetlen nyomdai számlák, elmaradt irói honorariumok, függő
subventiopauschalék, díjazatlan maradt bons officesek hosszú
lajstromával s mikor nem birja őket elfogni, fog helyettük magának
egy csomó bolond parasztot, vesz tőlük bort, zabot, nem fizeti ki
az árát; – beperlik; – azt mondja: neki sem fizetnek – nagy nevű
urak, majd ha azok megfizetik, a mivel «az ő boráért» tartoznak,
fizet ő is; a pör ki tudja hanyadik appellátában jár azóta?!</p>
<p>Ez volt a végkimenetele Ottó gróf ezuttali szerelmének.</p>
<p>Nem maradt meg belőle más, mint a szép Sardanapálné
photographiája.</p>
<p>Hajh, de a politikai dicsvágy mámorától szabadulni nehéz. A kik
itták e mámoritó italt, tudják, hogy attól tökéletesen elszokni
soha sem lehet. Átlátja az ember, hogy megárt a vele élés.
Esküszik, hogy soha többet pártelnöknek meg nem hagyja magát
nyomatni. Hasztalan <span class="pagenum"><a name="Page_299" id=
"Page_299">-299-</a></span> fogadás. Jön az új választás s megint
recidivázik, s kiiszsza azt a poharat egész a seprüjéig, a mit úgy
hivnak, hogy «napidíjlefoglalás».</p>
<p>Ottó gróf még nem volt megérve ily elhatározásra.</p>
<p>Az egyszeri bukás nevelte csak azt a vágyát, hogy államboldogító
eszméit érvényesítse.</p>
<p>A volt kormányrendszer bukásával egyidejű volt a magyar
országgyülés egybehivatása.</p>
<p>No hiszen arra, mint született törvényhozó, Rengeteghy Ottó gróf
úgy is megkapja a regálist.</p>
<p>De ő képviselő akart lenni.</p>
<p>Hát hisz ez nem nagy tudomány: ha az embernek ötvenezer forint
jövedelme van s annak felét rászánja.</p>
<p>De Ottó gróf épen azt akarta, hogy a nagy tudománynyal jusson be
a képviselői padba. – Így már aztán nehezebb.</p>
<p>Adott hosszú programmokat, kifejté egész rendszerét; klubbokat
alakított, a hol programmját felolvassák s meetingeket hítt össze,
a hol azt megmagyarázzák. Beutazta a falvakat, beszélt az
előljárókkal az angol és franczia parlamentárismusról. Értekezett a
néptanítókkal a nevelésügyről; s elmondá nekik, hogy mit tart
mindezekről Bluntschli?</p>
<p>Természetesen, hogy megbukott. A választás napján nem volt neki
húsz szavazója.</p>
<p>Pedig akkor már szerelmes volt a szép Pelikánnéba s annak
igéretét birta, hogy valahányszor Ottó gróf szónokolni fog, mindig
jelen lesz a karzaton.</p>
<p>Mikor ezen legjobban busulna, odajön hozzá egy «véletlenül
kisegítő».</p>
<p>(Ne tessék gúnyolódni! az egész élet csupa véletlenekből
áll.)</p>
<p>A véletlen kisegítő volt egy derék erdélyi honpolgár.</p>
<p>– Te, bajtárs. Én tudok neked egy igen jó választókerületet
Erdélyben. Húsz ember választ; mert az oláhok abstineálnak. Ennek a
húsz embernek kell fejenkint egy <span class="pagenum"><a name=
"Page_300" id="Page_300">-300-</a></span> új szürdolmány, meg egy
kalap, öt forint készpénz, teljes ellátás; összesen két ezer
forint; nekem pedig az oda fáradásért, capacitatióért s a
nyélbeütésért lesz szükségem tízezer forintra, kerek számban
tizenkét ezer forintért tied lesz a kerület.</p>
<p>Hat hét mulva Ottó grófnak kezében volt a mandatum.</p>
<p>Ez ugyan Columbus-féle tojás.</p>
<p>Rengeteghy Ottó gróf, mint legkésőbb érkezett, csak a szélső
jobb oldalon kapott már helyet. Felfogadta magában, hogy azt a
helyet még is nevezetessé fogja tenni.</p>
<p>A hosszú verificatióknak épen akkor szakadt vége s kezdődött ama
nevezetes 1865-iki válaszfelirati vita.</p>
<p>Ottó gróf feljegyeztette magát a szónokok közé.</p>
<p>És aztán neki feküdt a nagyszerű szónoklatnak, melylyel epochát
fog alkotni a magyar parlamentarismus történetében.</p>
<p>A hír napokkal megelőzte e nevezetes maidenspeechet.</p>
<p>Ottó gróf könyvnélkül tudta a beszédét s állhatatosan leste,
hogy mikor kerül rá a sor. A szép Pelikánné mindennap ott ült a
szokott helyén s folyvást szemüvegezte a szónokokat. Ottó gróf
féltékeny volt valamennyire. Ah, még ezek a kopasz ősz orátorok is
veszedelmesek, mikor a szónoki nimbus körülfogja őket. A szónoklat
a férfinem Venus-öve. Ottó gróf be fogja bizonyítani, hogy ezzel a
varázserővel ő is ismerős. Hangja is szép volt s ha attól
elszoktathatná magát, hogy szónoklat közben a balkezét a kabátja
hátulsó szárnya alá dugja s a jobbkezével a zsinórra akasztott
monoclejából szélmalmot csináljon, a gesticulatiója sem volna
kifejezéstelen.</p>
<p>Végre egy szombatnapon ő rá következett a szónoklat sora. Csak
egy szónok volt a tulsó baloldalon előtte. A legkedvezőbb helyzet.
A kire 11 és 12 óra közt kerül a sor. Akkor már nem fészkelődik a
ház s még van türelme kihallgatni valakit.</p>
<p>Ottó gróf piros szegélyű nyakkendőt kötött erre a napra.</p>
<p>Már tíz órakor ott ül a karzaton a szép Pelikánné. A legszebb
<span class="pagenum"><a name="Page_301" id=
"Page_301">-301-</a></span> hölgy a szónokhallgató közönség között:
a tizedik muzsa, ki az ékesszólókat lelkesíti. Ha ő ott nincs, a
szónokok tuczatostul nyilatkoznak az «elállás» iránt: akkor nem is
érdemes beszélni.</p>
<p>Ottó gróf bizonyos volt felőle, hogy szónoklatában a világ
minden bölcsesége benne van s hogy ő azt könyvnélkül tudja.</p>
<p>Csak egyet nem tudott Ottó gróf, azt, hogy szombatnapon a
képviselőházban a kérvényeket tárgyalják elébb, azután jön a
napirend. Ő csak azt látja, hogy a mint belép a házba, egy
baloldali szónok végzi épen beszédét, házrengető hahotája mellett a
padoknak. – Gondolja, hogy ez az ő antistese. Int a jobboldali
jegyzőnek, hogy hívja fel szólásra. – Az bona fide elkiáltja a
nevét «Rengeteghy Ottó gróf!» azt vélve, hogy a fenforgó kérvényhez
akar hozzá szólani, mely pedig azt kivánja, és semmi mást, hogy
engedtessék meg a papoknak a házasodás.</p>
<p>Erre Ottó gróf feláll, egy mosolygó pillantást vet Pelikánnéra s
a ház általános figyelmétől kisérve, hozzá kezd nagyszerű szűz
beszédéhez.</p>
<p>Volt pedig abban minden kigondolható szép, okos és jó.
Rengeteghy Ottó gróf képviselő belevonta beszéde keretébe széles
ismeretei egész tudományhalmazát, beszélt a Saint-Simonismusról és
az atheismusról, a munkásmozgalmakról és az egyházi vagyon
rendeltetéséről, az agraralkotmányról és a socialismusról;
elvezette a házat Bentham iskolájába, onnan a Manchester- és a
Lancaster-iskolákba; megszólaltatta Montesquieut és Senecát s
osztotta nézeteiket.</p>
<p>A ház egy darab ideig csak tűrte nagylelküen e meg nem érdemlett
leczkéztetéseket, később akadtak, a kik észrevették, hogy itt
tévedés lesz a dologban s elkezdték a szónokot figyelmeztetni.
Csakhogy olyankor, mikor az ember szónoklatot tart, olyan, mint a
süket fajd dörgéskor, nem hall. <span class="pagenum"><a name=
"Page_302" id="Page_302">-302-</a></span></p>
<p>Kezdtek nevetni rajta. Ezt meghallotta. Nem birta elképzelni,
mit nevetnek? Újra megmagyarázta a dolgot.</p>
<p>Akkor közbeszólt az elnök, figyelmeztetve a szónokot
barátságosan, hogy szóljon a «tárgyhoz».</p>
<p>Ez meg épen felbőszítette a szónokot: «ez mind a tárgyhoz
tartozik! Kérem magamat félbe nem szakíttatni».</p>
<p>– No hát tessék tovább beszélni.</p>
<p>Azzal aztán fujta tovább az Egyesült-Államokról, az universal
állameszméről, az ős jogokról és a védvámrendszerről, a politikai
taktikáról, az erényszövetségről, a proletariatusról,
pauperismusról és a néger államokról, majd a noninterventio
elvéről, a productio, consum és export közötti helyes arányokról, a
kereskedelmi szerződésekről, a Sanctio pragmaticáról, a
fœderalismusról és dualismusról, a modern hadrendszerről; az
adóreformról…</p>
<p>S mentül okosabb dolgokat beszélt, annál nagyobbra nőtt a
jucundus jókedv a házban; már a karzatok is bele voltak vonva a
kaczagási condolentiába, a szép Pelikánné a legyezője mögé rejtette
el arczát, úgy kaczagott.</p>
<p>Végre megsokalta az elnök a tréfát, két kézre kapva a csengetyűt
s csendet harangozva a házban, komolyan és cathegorice felszólítá a
szónokot, de hogy már elvégre is nyilatkozzék világosan, hogy
akarja-e hát, hogy a papok házasodhassanak, vagy sem?</p>
<p>Ottó képviselő csak akkor ébredt fel mély szónoklatából.</p>
<p>A szomszédjai azután megmagyarázták neki, hogy miben van a
dolog? Akkor megharagudott, elment. A szép beszéd kárba
veszett.</p>
<p>És vele együtt a szép Pelikánnéhoz intézett sóhajtások is.</p>
<p>S ez nem volt Ottó képviselőnek utolsó debütje az
országházban.</p>
<p>Még azután is meg-meglepte a házat egy-egy véletlen impromtuval,
a mi magában igen okos dolog volt; de a mire semmi apropos nem
volt. Felelt hosszasan és alaposan <span class="pagenum"><a name=
"Page_303" id="Page_303">-303-</a></span> olyan szónokoknak, a kik
egy szót sem szóltak, s megczáfolt olyan állításokat, a miket nem
mondott senki. Odahaza kigondolta magának, hogy ő most ilyen meg
ilyen ellenvetéseket fog hallani, azokra ezt meg ezt fogja felelni,
s azt aztán megtette, akár volt rá ürügy, akár nem. Különösen
fényes napjai voltak olyankor, mikor egy-egy szép idegen hölgy tünt
fel a karzaton; az már neki olyan gyöngesége volt, mint más
képviselőnek Napoleon herczeg, vagy a modenai herczeg jelenléte:
olyankor előállt speechelni. S ha a ház már előre derült kedvet
mutatott, mikor felállni látta, teljesen derült volt, midőn leült.
– Vannak képviselők, a kik kitartó következetességgel ki tudják
maguknak vívni ezt a kiváltságos kedvezményt.</p>
<p>Rengeteghy Ottó közéjük tartozott.</p>
<h3>VIII.</h3>
<p>Lassan-lassan elkövetkezik az idő, a mikor az ember észreveszi,
hogy nő a homloka!</p>
<p>És pedig nem azért nő, mintha a feje lenne nagyobb, hanem azért,
mert a haja lesz kevesebb. S aztán a bölcseség lakhelye, a homlok,
addig nő, addig nő, míg egyszer túlnő a láthatáron s átmegy a tulsó
hemisphæriumra. Ezzel egyidejüleg jár az a meglepő tünemény is,
hogy a szakálla kezd megérni. Nem mondjuk, hogy őszül: de megérik,
mint a búza.</p>
<p>E kettős felfedezést bizonyos neme a búskomorságnak követi.</p>
<p>Növekedik a tisztesség s apad a szeretetreméltóság.</p>
<p>Eddig titkolta, tagadta a hódításait: most kezd dicsekedni
velük.</p>
<p>A karcsú taille bizonyos embonpointra kezd szert tenni.</p>
<p>S mind ezzel egyidejüleg feltámad az emberben a pénzszerzési
ösztön.</p>
<p>Tudja jól, hogy az asszonyok csak azért közelítenek hozzá, hogy
megcsalják a pénzeért, s iparkodik boszút <span class=
"pagenum"><a name="Page_304" id="Page_304">-304-</a></span> állni a
férfiakon, s visszacsalni tőlük a pénzt, hogyha lehet.</p>
<p>Oly magaslaton pedig, a hol Ottó gróf állt, sok mindenféle
lehetett.</p>
<p>Egyszer egy szép hölgynek vetette magát utána már ilyen
nagyhomlokú korában. Gyönyörű creol arczú, fekete szemü menyecske
volt; csupa tűzvér. Tíz lépésnyiről melegített. – Eredetére nézve a
szemita faj leánya, rokonvér a Szulamithtal, mondjuk ki kereken:
egy szép zsidó asszony.</p>
<p>Férje volt. – Annál jobb. – Egy bankár. – Legjobb. – Meg
lehetett vele ismerkedni. Csillagnak hítták, de nem a közönséges
csillagok közül való volt; ezt Fixstern-nek hítták. Állócsillag!
Bizonyítja a firma bukhatatlanságát.</p>
<p>A legelső megismerkedés után Rengeteghy Ottó és Fixstern nevei
elválhatlanok lettek egymástól.</p>
<p>Hajh, az a szép Fixsternné nagy mozgalmat idézett elő az egész
zodiacusban.</p>
<p>Rengeteghy Ottó, mint nagynevű főúr és befolyásos képviselő,
egyik vállalatot a másik után indítá meg a szép Fixsternné férjének
tervezete nyomán. Volt azokban targonczavasút, földszurokfőzető
gyár, kutyaszőrt értékesítő fonoda; mesterséges márvány-öntő,
szóda-lepárológyár; Pest városa felett a légben elvivő vasut,
tengeri hajózó vitorlás társulat a Dunán, erdőket megvevő s
gyufának felkészítő társulat, chinai gyaloghintó omnibus-vállalat,
kukoricza-papirmalom, áfonyatermelő-telep, fürészporból
faczementtetőt csináló merénylet; puszta-vásárló és parczellázó
istenkisértés; – új város építtető Bábel vállalat; utczatörető
vandalismus; bort szőlő nélkül előállító kotyvasztás; – bukott
adósokat árendába kivevő bank, espano-hungarian bank, szakállra
hitelező takarékpénztár, kiházasító egylet, tűzkár után biztosító
társulat, esernyő ellopatás ellen biztosító, szivar nem szelelés
ellen biztosító, Dunába vizet hordató, strikeakklimatáló társulat;
a miknek mind Rengeteghy Ottó gróf volt az elnöke, Fixstern
Mathusalem volt az igazgatója. <span class="pagenum"><a name=
"Page_305" id="Page_305">-305-</a></span></p>
<p>És Rengeteghy Ottó gróf mindezen különnemű tárgyakhoz ex asse
értett.</p>
<p>A publikumnak határtalan bizalma volt hozzá. Látta, hogy főúr,
tudta, hogy képviselő s sejtette, hogy ez az az ember, a ki mindent
tud.</p>
<p>Egyszer aztán beütött a «roncs» (Krach), még nem is a 73-iki,
csak annak a bátyja. De Ottó gróf vállalatainak az is elég volt.
Mikor egyszer össze kezdte számítani, hogy mennyire mennek a
kötelezettségei, a miket elvállalt, leszédült az iróasztala mellől.
Azok túlhaladták összes birtokai értékét, ha eleget akart nekik
tenni.</p>
<p>De hát az ilyen kritikus pillanatokban kell az embernek az eszét
elővenni. – Fixstern megnyugtatá Ottót, hogy lehet mindezeket az
ügyeket szépen «legombolyítani». A «gründerek» szépen kiúsznak, a
részvényesek pedig szépen elúsznak.</p>
<p>Ottó gróf kissé kellemetlennek találta ugyan ezt a nemét a
rendezkedésnek, de az az egy kecsegtető mégis volt benne, hogy e
bonyolult ügyek kigubanczolása miatt a szép Fixsternné férje
hétszámra Bécsben lakott – s a feleségét nem hordta magával.</p>
<p>Egy napon aztán egy hivatlan látogató érkezett Rengeteghy
Ottóhoz. Nagybátyja, Erdőváry gróf.</p>
<p>– Kedves öcsém, így szólt hozzá. Te ez ideig összes meglevő
birtokodat, a senioratuson kívül elkoczkáztad vállalataidon.
Tehetted, tied volt. De most útban vagy, hogy még a becsületes
nevedet is elveszítsd. Azt nem szabad tenned, az a mienk. A
becsület nem tür se liquidatiót, se Ausgleichsverfahrent. Mi téged
gondnokság alá helyeztetünk, s azontúl jövedelmeidet, – évdíjadon
kívül, – azoknak a teljes kielégítésére fordítjuk, a kiknek irántad
jogos követeléseik vannak: s azoknak száma legio!</p>
<p>És Rengeteghy Ottó gróf úgy járt, hogy mire a szakálla
megszürkült s a tarkója megkopaszodott: törvény által kiskoruvá
lett nyilvánítva s nagybátyjának gondnoksága alá került.
<span class="pagenum"><a name="Page_306" id=
"Page_306">-306-</a></span></p>
<p>A mint ez köztudomásuvá lett, Fixstern és a szép menyecske – nem
hullott ugyan le az égből, de átköltözött egész firmájával együtt
Bécsbe. Az megtörténik, hogy a csillagok változtatják a
helyüket.</p>
<p>Ottó gróf ez időtől fogva kénytelen volt eddigi jövedelmeinek
egy tizedrészével kijönni.</p>
<p>Hiszen, mint tudjuk, még ez is igen tisztességes létalap. Annyi,
a mennyiből egy államtitkár, egy királyi táblai elnök, egy ezredes
tartozik «úr» lenni.</p>
<p>De ő rá nézve ez a «szegénység» volt. Az élet kényelmeire még
mindig elég volt az, de az élet hóbortjaira nem telt belőle.</p>
<p>Meg lehet szokni a porrá lételt, de az összezsugorodást nem.</p>
<p>Megszokhatja valaki azt, hogy milliomai, palotái elvesztése után
mezitláb járjon, az utczán háljon, rongyba takarózzék,
káposztatorzsát egyék: ebben van még drámai erő, van heroismus; –
de nem szokhatja meg azt, hogy miután angol telivéreket tartott s
istállóját «écurie»-nek nevezte, ezután két fakó «turcsi» legyen a
hintója elé fogva, hogy páholy helyett zártszékre járjon, hogy
bordeauxi helyett villányit igyék, hogy arany helyett tizesbe
kártyázzék, hogy salon, muzeum és téli kert helyett másodemeleti
garçon-szállást tartson, hogy a kabátját maga vegye fel, hogy saját
parkja helyett a városligetbe járjon sétálni, hogy oroszlánok
helyett verebekre lövöldözzön s hogy a szép hölgyeknek ékszer
helyett csak virágcsokrokat ajándékozzon s különösen
hozzászokhatatlan gondolat megvallani azt, hogy ő már nem gazdag,
azok előtt, a kik megszokták tőle sokat várni!</p>
<p>Ez csendes őrültségre vezet.</p>
<p>A lesújtott kezdi kerülni a megszokott társaságokat s új
ismeretségek martalékául esik. Azután végkép otthonülő lesz s
folyvást egy tárgyon töpreng; abba mélyeszti el egész lelkét, nem
tud egyébről gondolkodni. Mindenüvé azon érzés követi, mintha az
egész világnak adósa volna, <span class="pagenum"><a name=
"Page_307" id="Page_307">-307-</a></span> mintha mindenki ellensége
volna, mintha minden asszony megcsalta volna, mintha válópere volna
az egész emberiséggel s mintha dehonestálná mindenki, a ki
ránéz.</p>
<p>Azért is szeret egyedül lenni, hogy háborítatlanul ihassék.
Pálinkát iszik. Mindenféle nemeit az égetett italoknak, erőseket és
legerősebbeket.</p>
<p>Csak idegizgató olvasmányokat tűr meg.</p>
<p>Egy napon aztán olyan valami érzés lepi meg, mintha valami nagy
denevér suhant volna el feje fölött s annak egy szárnycsapása érte
volna feje hátulját. Elszédül, s mikor magához tér, a keze
reszket.</p>
<p>Ez ő volt!</p>
<p>A mindenre megtanító!</p>
<p>Az repült feje fölött el, az érintette denevér szárnyával, az
figyelmeztette arra a két betüre, a mi tenyerébe van írva: Memento
Mori.</p>
<p>Ez a percz nagyot fordít rajta. Megdöbben. Rettegni kezd a
rejtelmes «vég»-től. Elhatározza magát, hogy nem iszik többet s
lelkét, testét ujjá teremti. Elpusztítja a liqueurös palaczkokat,
tűzbe hányja az izgató olvasmányokat, vízgyógyrendszerre adja magát
s szabad levegőt keres.</p>
<p>Meglepi az elhagyatottság érzete. Teste, lelke milyen egyedül
van!</p>
<p>Támaszt keres. Eljár a templomba pater Klinkowström
prédikáczióit hallgatni. Ott újra találkozik hajdankori ideáljával,
Zsombolyinéval. Az most a «hármas korona egylet» védasszonya. Igaz,
buzgó keresztyén lady patronesse. Ez megnyeri őt magas czélú
egylete számára. Egyelőre csak confráternek. A felavatottak
egyúttal az Illuminat-rend tagjai: nőtlenségi fogadalommal. Ottó
gróf egész kedélyével adja át magát a hitbuzgalomnak. A mit a bünös
italokon meggazdálkodott, oda adja Péter-fillérnek. Eljár az úrnapi
körmenetekre s kiséri szent királyunk dicsőséges jobbját István
király napján. Mária-Czellbe fogadalmi ajándékokat küld. De
nőtlenségi fogadalmat letenni mégis tartózkodik. <span class=
"pagenum"><a name="Page_308" id="Page_308">-308-</a></span></p>
<p>Odahaza, szerény garçon lakásán, vár reá estenkint egy szelid
kis teremtés, a házmester leánya, Lóri, ki gondot visel rá, ápolja,
gondozza teljes önfeláldozással, s gyermeki önzetlenséggel.</p>
<p>Soha nőféle oly hiven nem ragaszkodott hozzá, a míg gazdag volt,
ifju volt, délczeg volt, mint ez a szegény kis leány most, mikor
már megbukott, megvénült, összerokkant.</p>
<p>Úgy gondoskodik minden apró szükségéről, úgy tűri változékony
rigolyáit s nem törődik vele, hogy mit suttognak felőle a
szomszédok? hogy hajadoni hírneve odavesz.</p>
<p>S Ottó gróf jól sejti azt, hogy mi neki ez a gyermek? s mivel
tartozik ő annak?</p>
<p>– Elveszlek, leányommá fogadlak, azt mondja neki minden este. Te
leszesz a feleségem. Te leszesz a leányom.</p>
<p>Aztán reggelig elfelejti, kiálmodja, a mit igért neki; akkor
megy a misére, megy a «tiara-egylet» gyülésébe. Ott igéretet tesz a
főnöknőnek, hogy zárdába vonul; szerzetessé lesz. Istennek szenteli
magát.</p>
<p>Estére megbánja igéretét; megint hazamegy, s a szép Lórinak
esküszik, sorba csókolva minden ujja hegyét: «enyimmé teszlek, vagy
férjed leszek, vagy apád».</p>
<p>Ragaszkodik egyszerre a földhöz is, a mennyországhoz is; – de
egyiket sem akarná elszalasztani a másikért.</p>
<p>Egyszer aztán az a suhanó denevérszárny másodikat legyint az
agyhátuljára.</p>
<p>Még élve marad; csak önmagának hal meg.</p>
<p>Élve marad; csak mindent elfelejt, mindent, egész odáig, a hol
két esztendős korában elkezdett tanulni: az első járást, az első
beszédet.</p>
<p>Nem tudja, hogyan kell lépni, hogyan kell szótagokat
kimondani?</p>
<p>A nagy tudós, ki tegnap még tizenegy nyelven tudott beszélni, ma
csak ezt a szót tudja kimondani: «nem».</p>
<p>Ha kér, ha köszön, ha örül, ha boszankodik, nincs más szava,
mint «nem». <span class="pagenum"><a name="Page_309" id=
"Page_309">-309-</a></span></p>
<p>Eljárnak hozzá reggelenkint a «tiara-egylet» tagjai; maga a
kegyes elnöknő is; biztatják, unszolják, térjen meg Istenhez;
nyerje meg az útat az örök üdvösséghez.</p>
<p>Ottó gróf csókolja az ajkához tartott feszületet s azt mondja:
«nem, nem!»</p>
<p>Aztán mikor egyedül marad, megelevenülnek előtte azok az
arczképek, a mik ágya fölé sorba föl vannak aggatva a falon, az
annyi édes és keserű emléktől örökké élve tartott képek: a jó és
rossz angyalok, a bűnösök és áldozatok, a szenvedők és a csábítók,
s körül tánczolják légbeemelkedő ágyát s kápráztatják szemeit a
multak összezavart eseményeivel; gunyolják, kínozzák, siratják,
kinevetik.</p>
<p>Csak a hű ápoló megjelenésére hagynak fel a varázstánczczal.
Csak akkor rebbennek rámáikba vissza, mikor az a halavány gyermek
oda ül ágya szélére s hűs kezét homlokára teszi.</p>
<p>Olyankor aztán úgy mondaná neki Ottó gróf:</p>
<p>– Tépd le e kínzó képeket e falról; rakj tüzet a kandallóban,
égesd hamúvá valamennyit. Aztán tedd ide a fejedet a vánkosomra.
Ölelj meg. Melegíts fel, hogy a kezemet neked nyújthassam. Aztán
hivass papot, hadd mondjam meg neki, hogy szeretlek. – Hadd áldjon
meg. Hadd tegyek valami jót egyszer és utoljára életemben.
Szeretlek. Isten úgy segéljen!</p>
<p>És mondja e helyett folyvást – azt az egy szót, a mit még
tud:</p>
<p>–… Nem, nem, nem, nem, nem,… százszor egymás után, nem!</p>
<p>Végre azután jő a suhogó denevérszárny harmadszor is, s a
nagytudományú bölcs regénye be van fejezve!</p>
<p>… Ha a sírkövek igazat mondanának, az övén ez állana:</p>
<p>«Mindent tudott; de semmit se szeretett.»</p>
<hr class="chap" />
<p><span class="pagenum"><a name="Page_310" id=
"Page_310">-310-</a></span></p>
<h2>A LEGVITÉZEBB HUSZÁR.</h2>
<p>Magam is megdöbbenek, a mikor ezt a czimet leirom; hisz ez a
szó: «huszár», maga is annyit jelent, mint «legvitézebb»; ki
érdemli meg azt, hogy a történet által, a költők nyelvén s a köznép
danáiban «hősök hősének» neveztessék?</p>
<p>Pedig mégis igazam van.</p>
<p>Volt egy férfi – nem is olyan régen halt meg –, a ki a mellett,
hogy tökéletes eszményképe lehet egy, csupán a költők agyában
született, középkori lovaghősnek, valódi élő mintája marad egy
tetőtől talpig magyar vitéznek: annak is pedig huszárnak; olyan
huszárnak, a kiről azután a többit szabják.</p>
<p>Ez a férfi volt Simonyi József ezredes.</p>
<p>Ni, hogy villognak az öregek szemei, mikor ezt a nevet hallják!
Ismerik őt jól mindazok, a kiknél az őszhaj és az emlékezet még
anno 1800-ból ered. Látták bátor tekintetét, hallották
csodadolgait, bámulták, büszkék voltak rá és azután – megsiratták.
Hallgasd meg te is ifju nemzedék: ki volt ő, mi volt ő? és tanuld
meg, hogy az előtt is voltak ám derék emberei a magyarnak! – Ezután
is lesznek, ha Isten úgy akarja.</p>
<h3>I. A FIATAL DIÁK.</h3>
<p>Tekintetes Szabolcs vármegyének Nagy-Kálló városában született
ez előtt jó nyolczvan esztendővel, épen a három hetesben (1777)
történetünk hőse; ki hogy legott <span class="pagenum"><a name=
"Page_311" id="Page_311">-311-</a></span> hősnek született,
bebizonyítá az által, hogy már csecsemő korában nem maradt meg tőle
épkézláb csésze és tányér, a mi a kezébe akadt, mikoron pedig a
hatodik esztendejét betöltötte volna, nem volt az a jegenyefa, a
melynek a tetejéről ő a szarkafészket le ne szedte volna, sem olyan
magas toronytető, a hol őt csiripoló verebek, mint harczias
ellenséget megjelenni ne látták volna. Sőt annyira ment már
vakmerőségében, hogy a szomszéd becsületes eczetfőző és pipacsináló
izraelita kereskedők folyamodást kényteleníttetének tenni a jó öreg
Simonyi Pál uramhoz, tiltaná meg rettenetes gyermekének, miszerint
az ő szakállaikat ne czibálná meg az utczán, a ki miatt már a
templomba sem mernek majd járni! a szomszédasszonyok pedig azért,
hogy ártatlan csirkéiket mind elhajigálja, ablakaikat beveri; a
pásztorok a mezőről pedig a miatt, hogy József urfi mind
agyonnyargalja a lovaikat. Csak egy kendermadzagot vesz elő, a mit
a zsebében hord, a ló fejére veti s le nem lehet róla teremteni sem
embernek sem lónak.</p>
<p>Még akkor Jóska nem volt idősebb hét évesnél.</p>
<p>Áldott szüléi sohajtozva gondoltak rá: mi lesz ebből a fiuból, a
ki már eddig is annyi gonosz csinyt követett el? Vagy nagy úr lesz,
vagy a tömlöczben hal meg.</p>
<p>Pedig jó édes anyja úgy szerette volna, ha derék tudományos
férfiu vált volna belőle, a ki egykor tán Nagy-Kálló városában
senatori hivatalt viselend; vagy még inkább, ha nagytiszteletű pap
válnék belőle, talán kanonok, prépost, vagy apátur.</p>
<p>Nem is mult rajtok semmi üdvös szándék, elküldték tanulni Jóskát
Mária-Pócsra, mikor már nem birtak vele; onnan Debreczenbe, a hol
kanállal mérik az ifjuságba a tudományokat.</p>
<p>Már hiszen Jóska urfi ott is csak kitett magáért.</p>
<p>Ő pápista diák volt, Debreczen pedig a kálvinista
Jeruzsálem.</p>
<p>Még az én időmben megvolt az a jeles szokás, hogy a <span class=
"pagenum"><a name="Page_312" id="Page_312">-312-</a></span> két
felekezet iskolásgyerekei, mikor valami jó mulatságot akartak
maguknak csinálni, összecsoportosultak s jól elverték egymást.
Botot nem levén szabad viselni kicsi diákoknak, az egész harcz
ököllel és léniával, meg szíjra kötött könyvekkel harczoltatott
meg, hanem azért karmolt pofát s beütött orrt vihetett belőle haza,
a ki otthon újra meg akarta veretni magát.</p>
<p>Simonyi Jóska hirhedett legény volt az ilyen csatákban, négy-öt
ellenségtől még csak meg sem szaladt s ha botra, vagy kőre talált,
egész sereggel szembe nézett.</p>
<p>Már pedig a Péterfia-utczától, a hol lakott, a piaristákig
ballagva, sokszor kellett kálomista ellenféllel találkoznia, a kik
aztán megkerítették. A mi hősünk e miatt mindenütt a keritések
alatt, kapuk szögletében, a hol senki sem sejtette, dugaszban
tartott botokat, köveket, azokat rántotta elő, ha hirtelen
megszorították. Ilyen hadi fortélylyal kellett mindennap
keresztülvágnia magát az iskoláig. Ezek voltak legelső tanulmányai
a hadviselésben.</p>
<p>Kegyes oktatói nem helyeslék ezt a rakonczátlanságot s
fenyegették szörnyen, ördöggel, pokollal, míg a vakmerő fiu egyszer
megharagudott az annyiszor emlegetett ördögre, s két pajtásával
összebeszélt, hogy majd fölkeresi ő maga azt az ördögöt, a kivel
olyan nagyon fenyegetik, s kapta magát éjfél órájában, kiment velök
a keresztútra, s ott holmi bolondos diák szavak emlegetésével
akarta kényszeríteni ezt a földalatti nagyurat, hogy idézésre
jelenjen meg; a holott is addig kiabáltak az urfiak, a míg
csakugyan megjelent a hátuk mögött – nem egészen az ördög, hanem
csak az őr, a ki a csendháborítás miatt úgy eldöngeté a hátaikat,
hogy az ugyan a pokolba is beillett volna mulatságnak.</p>
<p>Ilyen ördöngös történet után nem lehetett Jóskának Debreczenben
megmaradni, a tréfának híre futott, szülei is megtudták, s erre
elhatározák magukban, hogy finomabb erkölcsök tanulása végett
felküldik őt Pestre, az ország fővárosába; itt idegen nyelvekre,
zongorára, hegedűre <span class="pagenum"><a name="Page_313" id=
"Page_313">-313-</a></span> taníttatták, sőt még az anatomiai
leczkékre is járatták, melynek mind igen sok hasznát vette ő
későbben, mert igen sok földet bejárván, olyan jól megértette magát
mindenféle nemzetekkel, hogy még a mit nem kért is, odaadták neki s
azokban a nagy hangversenyekben, a hol ágyúkkal zongoráznak és
kardokkal hegedűlnek, sokszor produkálta magát mint solo-virtuóz; a
mi pedig az emberi tagok bonczolását illeti, már ahoz remekül
értett.</p>
<h3>II. AZ UJONCZ.</h3>
<p>Már biz azt meg kell vallani, hogy a mi a tudományokat illeti,
azokért nem sok hajaszála hullott ki a jó Simonyi Jóskának.</p>
<p>Egészen más forgott az ő fejében, mint csendesen ülni
naphosszant az iróasztal mellett és doktorrá lenni, sokkal inkább
vágyott embereket beteggé tenni, mint őket gyógyítani.</p>
<p>Menni messze – messze, keresni bajt, küzdeni veszedelemmel;
regényes kalandok közt szerezni hírt, dicsőséget, ez dagasztá az ő
keblét, ennek az ábrándjaival volt tele szive-lelke s fázott belül,
ha poros könyveire tekintett, a miket ő nála különös alkalma volt
belepni a pornak.</p>
<p>Hiszen nem is lehet minden ember tudós. Kinek-kinek megvan a
maga hivatása. A jó katona rossz verset ir, a jó poéta rossz
háborút csinál; a jó mesterember lehetne rossz földmíves, s a
legderekabb gazdával elfordulna a világ, ha a kathedrába kellene
neki menni, hogy ott predikáljon.</p>
<p>Hegedülhetett Jóska fülébe három zenemester, beszélhetett a
fejéhez tizenhárom tanár; csak az lett belőle, hogy a mint egyszer
Budán meglátott egy toborzó huszárcsapatot, elfeledte, hogy
iskolába várják, elbámulta óra hosszat a tarsolyos, vitézkötéses
legényeket, a mint olyan vígan tánczoltak az utcza mentében, úgy
pöngették taréjos sarkantyuikat, úgy csörtettek kardjaikkal, olyan
délczeg, gyönyörű fiuk voltak egytül-egyig. <span class=
"pagenum"><a name="Page_314" id="Page_314">-314-</a></span></p>
<p>Jóska elkisérte őket utczáról-utczára, elólálkodott körülöttük,
mikor egy-egy parasztlegényt itallal kináltak a vidám katonák,
bevonták körükbe, markába veregettek, fejébe nyomtak vitézkötéses
csákót, úgy mentek vele dalolva, összeölelkezve odább. Jóska úgy
irigylette, hogy mással így bánnak, őt csak meg sem látják.</p>
<p>Alig volt még tizennégy éves a fiu, inkább lehetett volna
leánynak felöltöztetni, mint huszárnak.</p>
<p>Végre megpróbálta mégis, odasomfordált a toborzó őrmesterhez s
megkérdé tőle, ha nem volna-e még olyan tele a regement, hogy ő el
ne férhetne benne?</p>
<p>Az őrmester előre köpött, hátranézett s azt mondá a
gyereknek:</p>
<p>– Tán én szoptassalak?</p>
<p>Ez azonban addig alkalmatlankodott neki, míg a huszár boszujában
belecsapott a markába s megszorítá a fiu kezét teljes erejéből.
Ropogtak a porczikái, de csak meg se szisszent bele. A huszárnak
megtetszett a legényke. Nem bánta hát, jöjjön vele. Nyomott a
fejébe akkora süveget, hogy a fülei tartották meg a karimáját, s
adott rá valami mentét, a mi a térdeit verte; a kard pedig épen a
földön szánkázott utána.</p>
<p>De ki volt azért büszkébb, mint Jóska az új ruhában? A mi után
oly rég vágyott, a miről annyit álmodott: kard csörömpölt az
oldalán, paripa ágaskodott alatta!</p>
<p>Hiába is váltották ki megrémült szülői, újra katonává lett
megint, sem az apa átka, sem az anya könye vissza nem tarthatá,
neki menni kellett, merre sorsa vitte.</p>
<p>Szelid képű gyermek volt még, mennyit csúfolták arczáért, hogy
oly gyöngéd és bajusztalan; pedig óra hosszant kiállt a forró napra
fedetlen fővel, hogy jobban elbarnuljon, s azt a pelyhet ott az
ajkán suvikszszal mázolta, hogy kezdjen hasonlítani a
bajuszhoz.</p>
<p>Épen török háború volt, az ujoncznak a táborélettel kellett
megkezdeni a katonaságot; mielőtt ráértek volna megtanítani, hogyan
fogja a kardot? már az volt a jelszó: <span class=
"pagenum"><a name="Page_315" id="Page_315">-315-</a></span> «üsd,
vágd!» mielőtt megúnhatta volna a komisz-kenyeret, már azon kellett
sóhajtania, hogy bár csak volna hát egy kis darab!</p>
<p>Pancsovánál, a mocsár mellett, húsz napi esőszakadás után azt
mondták a huszároknak, hogy itt meg kell telepedni.</p>
<p>Csürökig érő dagadt sár közepén, hideg havas eső alatt, olyan
helyen, a hol hire sincsen emberi hajléknak, lóháton ülve
éjjel-nappal, és koplalva éjjel úgy, mint nappal.</p>
<p>– Keress fát! kiálta a fiatal ujonczra a vén János káplár s
Simonyinak ugrani kellett fát keresni.</p>
<p>Talált is eleget, elhozta egy hid karfáját. Minek is a hidra
karfa? ezt csak a részeg emberek kedveért találták fel.</p>
<p>– Vágd fel, ha hoztad! mordult a káplár újra.</p>
<p>Simonyi hordott baltát is magával, felaprította a fát, tüzet is
rakott belőle; akkor a vén katonák körülülték a tüzet szépen s
Jóskának csak a hátuk mögül jutott a melegből, pedig a ruha is
csonttá volt fagyva rajta.</p>
<p>A vén János káplár hozzáfogott a főzéshez. Szép kis főzés. Egy
elesett ló szügyéből aprítottak gulyáshúst a bográcsba, a mit
ökörnyomból merítettek tele vízzel; közé hányták a hatnapos
profuntot is, hogy kissé megdagadjon; nem volt sem só, sem paprika,
de volt puskapor elég, ezzel fűszerezték meg az ételt, úgy, hogy a
ki evett belőle, mind úgy nézett ki, mintha suviczkos katulyákat
nyalt volna ki.</p>
<p>De mégis boldog volt, a ki a bográcshoz férhetett. A vén katonák
úgy körülfogták azt, hogy Jóska öcsénknek nézni sem lehetett
bele.</p>
<p>Végre a vén János káplár, mikor már maga megelégelte a
puskaport, megszánta a fiut.</p>
<p>– Ejnye öcsém, te is itt vagy? szinte el is feledtelek. Tartsd a
markodat szaporán.</p>
<p>Azzal kivett a számára egy darab főtt kenyeret és lóhúst, s
átnyujtotta neki a többiek vállán; de mielőtt a fiu elkaphatta
volna, mintha véletlenül tenné, leejté azt a nagy sárba.
<span class="pagenum"><a name="Page_316" id=
"Page_316">-316-</a></span></p>
<p>– Utczu, biz ez leesett; ne bánd öcsém, annál egészségesebb
léssz, lásd, a kacsa is homokot eszik az ételhez, hogy jobban
emészszen.</p>
<p>Jóska sem nézte most: hova tálalták az ételt? fel-ette azon mód
s midőn vacsora után kiadatott a rendelet, hogy három óra hosszat
szabad aludni, nézte, hogy hova feküdjék le?</p>
<p>Nem volt más vetett ágy, mint csupán csak a jó puha sár. Simonyi
sajnálta szép zsinóros mentéjét betollazni vele, hát csak egyéb
után törte a fejét. Hová feküdjék le? Hátha állva is lehetne
aludni? úgy van; a mint egy kötél ki volt feszítve két karóra, a
hova a lovakat pányvázták, azt választá ki éjjeli szállásul,
ráborult szépen, a kötelet hóna alá fogva, s mint a száradni
terített gúnya, lógott rajta és elaludt.</p>
<p>Elaludt és azt álmodta, hogy odahaza dúsan terített asztal előtt
áll, az ételek oly ízesen párolognak a szép sávolyos abroszról,
édes anyja puha ágyat vetett számára s nyakába borulva, gyönge
karjaival átölelve vállát úgy kéri, úgy könyörög: «ne menj el, ne
hagyj itt. Nézd apád is meghal bánatában.» – «Elmegyek, elmegyek,
felelé a fiu, katonává leszek.» – «Fázni, éhezni fogsz,
nyomorúságba jutsz, ne hagy itt, ne menj el.» – «Elmegyek,
elmegyek.» – «Megölnek, levágnak, véredet kiontják; az aggodalomtól
megszakad a szivem: ne menj el, ne hagyj itt!…»</p>
<p>… Trombitáltak ébredőre… A fölserkenő ujoncz még akkor is
rebegte: elmegyek, elmegyek.</p>
<p>Azután kitörülte szemeiből az álmot, előkereste csákóját,
felugrott a lovára s örült a szive, hogy itt lehet!</p>
<h3>III. AZ ELSŐ VÉR.</h3>
<p>Jön a török, jön a török! Megfújják a trombitákat; a vitézek
alatt tánczol a paripa. Lóra katona, itt az ellenség! <span class=
"pagenum"><a name="Page_317" id="Page_317">-317-</a></span></p>
<p>Jóska vitéz is kihúzta szablyáját s odafurakodott az első
sorba.</p>
<p>– Visszamégy te tintás száju! rivalkodott rá az öreg János. Azt
gondolod examenre megyünk? Takarodol a hátulsó sorba!</p>
<p>Szegény fiunak hátra kellett állni; – de nem sokáig volt hátul,
a mi hátul; mert rohammal támadt a török lovasság s egy pillanat
alatt összekeveredett a két nemzet népe, ütve vágva egymást, ki hol
emberére talált. Hadsornak, csatarendnek hire sem volt többé;
törökség, huszárság, turbánok és csákók összekeveredve dulakodtak
alá s fel a mezőn.</p>
<p>Jóska paripája elvadult e zajra, elkapta a fiut, s mire urává
tudott lenni a lónak, csak azt vevé észre, hogy egy csoport fényes,
bogláros török úr közelít feléje, a kik közül egyik olyan goromba
volt, hogy hegyes dzsidájával nekirugaszkodott az ártatlan fiunak.
Jóska sem volt hát rest, kirántá a kápából mind a két pisztolyát, s
rásüté bátran a törökre. Nem is czélozgatott; gondolta magában:
neki csak durrantani kell, – az azután a golyó dolga, hogy embert
találjon. A törökben nem tett kárt a lövés. Jóska nem tudott lőni,
de tudott hajítani. Mikor már emelte a török a dárdát feléje, úgy
hajítá főbe az üres pisztolylyal, hogy az menten lefordult a lórul.
Meglátta ezt egy másik nagy csojtáros szarácsi, nagy haraggal
nekinyargal a fiunak s görbe kardjával jobb felől a nyakához vág
nagy dühösen.</p>
<p>Jóska gondolta magában, hogy hisz az ő kezében is kard van, s ha
ő azt oda tartja, a hova a másik vág, semmi baja sem eshetik. Ámde
a gonosz bancsokos nem oda vágott, a hova nézett, hanem a helyett
balfelől csapott a legény fejére; kétfelé repedt a csákó, fele
jobbra, fele balra hullott, s egy hosszu seb a homlokon végig
elborítá vérrel az ifju szemeit. Talán örökre is elborította volna
azokat a halál sötétsége, ha az öreg János káplár ott nem termett
volna. <span class="pagenum"><a name="Page_318" id=
"Page_318">-318-</a></span></p>
<p>– Ilyenatta tarja! szólt ez káromkodva. Nem látod, hogy ez még
diák, nem tudja a vágást?</p>
<p>De tudta az öreg, s hogy jól megis felelt, arról a török úr
bizonyságot tehet – valahol a paradicsomban.</p>
<p>Maga a császár is látta ezt a tusát egy közeli dombról s a
sebesült ifjúra kiálta; a mitől az aztán jobban megijedt, mint
magától a töröktől, s örült, hogy elvitték onnan a kórházba.</p>
<p>Egy hosszú deszkaépület volt elkészítve a sebesültek számára,
melynek sártapasztékán újjnyi vastagon állt a dér; egy-egy
vaskemencze melegített ott, a hol állt, az ablakról pedig csüggtek
a jégcsapok.</p>
<p>A jámbor ujoncznak rossz volt ez a helyzet, rossz a hideglelés,
mit a sebtől kapott, rossz a szük eledel, a haldoklók éjjeli
nyögése, a kínos műtétel, és a mindennél rosszabb orvosság. Nem
akarta az orvosságot venni, sohasem szerette ő azt. Nem való az
katonának.</p>
<p>Egy jó öreg orvos mégis rábeszélte, hogy vegye be, a mit rendelt
neki, a míg ez elszánta rá magát.</p>
<p>Jóska mellett feküdt egy maródi baka, a kinek az volt a baja,
hogy megvesszőzték; az orvos annak is rendelt valami vastag írt, a
mivel a hátát bekenjék.</p>
<p>Az ostoba orvossegéd, hogy az ördögök tilolják meg,
összetévesztette a két orvosságot: a baka hátát bekente a
decoctummal; szegény Jóskával meg megitatta a másik hátára kenendő
valamit, a mitől ez azután igazán olyan rosszul lett, hogy többé
meg sem tudott mozdulni.</p>
<p>Néhány nap mulva új főorvos vette keze alá a betegeket. Mikor
Simonyira került a sor, keresztet vetett rá:</p>
<p>– Nem kell ennek több orvosság. Holnap el lehet temetni.</p>
<p>Jóska hallotta, hogy mit beszélnek róla s boszankodott
rajta.</p>
<p>Alig fordítottak neki hátat az orvosok, fölkelt, felöltözött, a
tarsolyában talált egy darab száraz kenyeret, azt megette s aztán
kiült a napra. <span class="pagenum"><a name="Page_319" id=
"Page_319">-319-</a></span></p>
<p>– Majd meglátom én, hogy meghalok-e, ha nem akarom?</p>
<p>Harmadnapra semmi baja sem volt, csak az a hosszú vágás ott a
homlokán végig, a mi még jobban illett neki.</p>
<p>De ne is közelített légyen hozzá többet orvos, mert ha le
kellett neki feküdnie valami baj miatt, mindig maga mellé tette az
ágyba a baltáját, s megesküdött, hogy ha valaki azzal a szóval jön
hozzá, hogy «mutassa a nyelvét», majd megmutatja ő annak a tulajdon
fülét.</p>
<h3>IV. AZ ELSŐ ÉRDEMREND.</h3>
<p>A törökök elpihentek. Azt mondták a magyarnak: «kend is jó
katona, én is jó katona; – ne bántsuk egymást». Ezek helyett támadt
veszedelem nagy Francziaországból, a honnan szokott jönni minden
egyéb divat.</p>
<p>Ekkor az volt módi, hogy az emberek beverjék egymásnak a
fejét.</p>
<p>Simonyi már ekkor nagyravitte dolgát; vicekáplárrá lett, Metz és
Thionville városok között tizenhat legénynyel állt az előőrsön.</p>
<p>Egyszer lát messziről szembe közeledni hatvan kék ruhás huszárt,
szép tollas kokárdákkal, piros zsinóros övekkel.</p>
<p>Gondolta magában, a ki egyszer huszár, az nem lehet más mint
magyar; arra nem is gondolt, hogy más nemzetnek is van annyi
embersége, hogy a legvitézebb embereit kiválogatja, s magyarnak
öltözteti. Messziről is kiáltott már rájok:</p>
<p>– Pálinkás jó reggelt, pajtás uraimék! Hát honnan és hová?</p>
<p>Erre a francziák, a kik máskülönben udvarias népek, olyan
illetlenül feleltek, hogy lovaik fejére lehajolva, kurta
karabélyaikból rálőttek egyszerre Simonyi vitézeire.</p>
<p>– Ejnye ilyenatta! kiáltott a vicekáplár, ez-e az emberség?
Rajta magyar! <span class="pagenum"><a name="Page_320" id=
"Page_320">-320-</a></span></p>
<p>Azzal nekivágott tizenhat emberével a franczia szakasznak, kiki
választott belőle magának egyet; Simonyi magát az ellenfél
kapitányát, nem kérdezve: illik-e, nem illik-e egy vicekáplárnak
egy kapitánynyal verekedni? s minden vivási tudomány ellenére az
első vágással úgy leüté a lóról, hogy az föl sem kivánkozott
többet. Vezérük elestén az ujoncz francziák szanaszét futottak.
Hasztalan kiabált utánuk Simonyi, hogy maradjanak még egy kicsit,
eztán jön a java; nem akarták megérteni.</p>
<p>Mire a magyar huszárság zöme odaért a lármára, Simonyi előőrsi
csapatja már vissza is tért tizenhárom elfogott lovat czepelve
gazdástul.</p>
<p>E kis tréfa után felhivatták Simonyit a tábornokok, a nagy ősz
vitézek, azokkal az arany hajtókás molnárszín kabátokkal, odamentek
a piruló legényhez, megveregették a vállait, halkan mondogatták
egymásnak: «derék fiú, bátor ficzkó; ha valami adja elő magát, a
hová merész szív kell, ezt kell küldeni.»</p>
<p>És Simonyi jól lelkébe vette mind azt, a mit hallott. – –
Utoljára pedig maga az ezred tábornoka tüzé fel mellére a vitézség
ezüst érdempénzét; azt mondva neki, hogy szerezzen hozzá többet
is.</p>
<p>Ha mondta, nem is rosszul mondta.</p>
<h3>V. HUSZÁRTRÉFA.</h3>
<p>A ki valaha látott tekeasztalt (biliárdot), sokszor
tapasztalhatá, hogy mikor két golyó összeütődik, az egyik jobbra, a
másik balra szalad, s egyik sem fut a másik után. Nevezik ezt
kávéházi nyelven rekuzénak.</p>
<p>Még többször fordul elő a háborúban az ilyen rekuzé. Két tábor
nagy sietséggel tör egymásra, megütköznek s akkor látják, hogy
«jaj» a másik is erős ám s ütközet után egyik jobbra, másik balra
szalad vissza, a honnan jött.</p>
<p>Egyszer a többek között Melas osztrák tábornok is visszafordult
a francziák előtt, azok pedig ő tőle fordultak <span class=
"pagenum"><a name="Page_321" id="Page_321">-321-</a></span> vissza
és mind a kettő azt hitte, hogy a másik üldözi őt.</p>
<p>Melasnak mégis volt annyi esze, hogy meg akarta tudni, vajjon
jönnek-e utána, s két svadron lovasságot akart kémszemlészetre
küldeni Homburg felé.</p>
<p>Ugyan minek az? mondák neki, elég lesz oda Simonyi tizenhat
emberével, meg tudja ő a dolgokat emberül.</p>
<p>Úgy lett. Simonyi káplár megkapta a parancsot, éjszaka rögtön
megindult, nyugodt lélekkel pipára gyujtott s ballagott szépen az
országuton.</p>
<p>Akkora volt a köd, hogy a hátul jövők már nem látták az
elülmenőket s csak a beszélgetésből tudták, hogy együtt vannak.</p>
<p>Egyszer Simonyi lát maga előtt valami tarkát a ködön keresztül.
Nézi: mi lehet az? egy csoport franczia vértes lovag; rezes
sisakjaikról, lelógó lófarkas bojtjaikról megismerte őket.</p>
<p>Azok csak ballagtak nyugodt lélekkel előttük, nem gyanítva semmi
rosszat s hátra sem tekintve.</p>
<p>Simonyi megörült e jó tréfának. Csendesen kihúzta kardját, inte
társainak, hogy figyeljenek s azzal egyszerre elordíták
magukat:</p>
<p>– Rajta magyar, rajta! – s kézbe a kardot, sarkantyuba a
paripát, neki a francziáknak.</p>
<p>Azok a jámborok el nem tudták vélni: égből cseppent ide, vagy a
tűzokádó vetette ki ezt az ádáz csoportot; nem vették tréfára,
nyargaltak be a városba; utánuk Simonyi, ütve vágva őket hátul,
csak úgy kongott a rézsisak a huszár kardoktól.</p>
<p>Homburg városában tizenkétezernyi franczia tanyázott, a
visszavonuló sereg utóhada, melynek vezérei, tudva azt, hogy Melas
is visszafelé vonul, átadták magukat az édes nyugalomnak, az
utczákon összerakott szuronyos fegyverek álltak, a téreken
leszerszámozott ágyúk, lenyergelt lovak, a tisztek a paplanos
ágyakban, a katonák a padláson aludtak szép csendességgel; a mikor
rohan be a <span class="pagenum"><a name="Page_322" id=
"Page_322">-322-</a></span> kapun az üldözött vértes csoport,
ordítva veszettül, hogy itt van az ellenség!</p>
<p>A tizenhat huszár mindenütt nyomukban; a vértesek végig
nyargaltak a hosszu főutczán, a huszárok oda is utánuk; be a piacz
közepére, ott összefogtak vagy ötven kipányvázott lovat,
felkutattak nehány podgyászos szekeret, futó tiszt urak óráit
elszedték, s lekaszabolták a ki ellenállott.</p>
<p>Az egész városban fenékkel fordult fel minden jó rend. Az alvó
katonák ugráltak ki az ágyból, az őrök lövöldöztek, rendetlen
csapatok futottak egymással szemközt, elszabadult lovak iramodtak a
zürzavar közé; trombita harsogott, lármadob pörgött s összevissza
kiabálás hangzott minden utczán.</p>
<p>Simonyi ekkor vette észre magát, hogy be csak lehetett jönni, de
jó volna már most ki is jutni a városból.</p>
<p>– Már most tisztuljunk innen legények.</p>
<p>Azzal kiki három elfogott paripát a lova fejéhez kötve, a kis
csapat el kezdett ismét visszafelé a kapunak tartani, mielőtt a jó
francziák szemeiből kimenne az álom.</p>
<p>A mint így nyargalnának kifelé a felriasztott városból, egyszer
csak egy utczaszögletnél szemközt kanyarodik rájuk egy csapat (ki
tudná mennyi) franczia lovasság.</p>
<p>– No most káplár uram, itt hagyjuk a fogunkat! – szólt az egyik
közlegény.</p>
<p>– Ejnye dehogy hagyjuk! – kiált rá a másik – levágjuk őket
mind!</p>
<p>Szűk is volt az utcza, egyszerre valamennyi franczia nem
jöhetett a csatába, a huszároknak meg nagyon sürgetős volt a
dolguk, nem értek rá megvárni, míg azok mind eljönnek, kiki vágott
jobbra balra, a míg embert látott maga előtt. Simonyi és kis
csapatja minden zsákmányával együtt keresztülvágta magát, azzal ki
a kapun! A sorompó le volt bocsátva előttük; azt mindenestül
átugratták, olyan szépen, mint akár a műlovasok s mikor egyszer
kívül voltak, üthették aztán bottal a nyomukat. <span class=
"pagenum"><a name="Page_323" id="Page_323">-323-</a></span></p>
<p>Sokáig hire volt aztán a homburgi riadalnak, hol egy
huszárkáplár tizenhetedmagával a város közepén verekedett az
ellenség tábora közt.</p>
<p>Ha huszár nem tette volna, sok ember azt mondaná rá: «régen
volt, talán nem is igaz».</p>
<p>Pedig bizony megtörtént az.</p>
<h3>VI. A SZÜRKE LÓ ÉS LOVAGJA.</h3>
<p>Alig került fordult az év, már az egész táborozás helyén, a
Rajna vizétől a cseh határhegyekig, hire volt a szürke lónak és a
lovasnak, a ki rajta szokott ülni.</p>
<p>Némely tábornagy nevét nem tanulták meg oly hamar, mint
Simonyiét s innen is túl is száz meg száz csoda adomát tudtak
felőle regélni, jó barátok úgy, mint ellenség.</p>
<p>Hogy fogta el tizenhat huszárjával a zweibrücki herczeg
kastélyában pusztító 20 francziát tisztestül együtt, hogy vigadott
a trieri dalidóban az uri kisasszonyokkal, hogy húzta fel a
legszebb leány ujjára legszebb gyémántos gyűrűjét, hány csókot is
kapott érte? örömében megivott rá huszonnégy csésze feketekávét.
Más halandót a guta ütött volna meg bele, neki semmi baja sem
lett.</p>
<p>Aztán szörnyűködve emlegették a francziák oda át, hogyan vágta
térdben ketté egy harczosuk lábát, bizonyosan fejszével szokott
hadakozni. Hogy köszöntött be egy éjjel a zürchi plébánushoz, kinél
négy franczia tiszt volt szálláson, ott vacsorát főzetett magának,
legényeinek s együtt vacsorálva a holtra ijedt francziákkal, azután
szabadon bocsátá őket. Máskor ismét, hogy bújt be lovával együtt a
zürchi bástya alatt kifolyó Mózel vize boltozatos alagútján, s míg
Melas tábornok a bezárt kapukat ostromolta, ő lóhátán nyitott be a
legszebb palotába, s felnyargalva a lépcsőn, bekiáltott: «ki van
ide haza?» A rémszóra három szép teremtés, három urikisasszony
rohant ki eléje a tükrös szobákból, s rémülve borultak lábaihoz,
kegyelmet kérve öreg atyjuk számára, s aranynyal <span class=
"pagenum"><a name="Page_324" id="Page_324">-324-</a></span> kinálva
a rémületes hőst. Nem vett ő aranyat ilyen szép kezekből, de igen
egy pár csókot a maga számára s egy ital bort vitéz társainak s
békén hagyta a siró delnőket.</p>
<p>Mikor a tábornagyok valami bizonyosat akartak megtudni az
ellenség hadállása felől, csak Simonyinak szóltak, hogy menjen ki,
fogjon nekik egy francziát. Menten hozott nekik egyet a
mezőről.</p>
<p>A rút deczemberi időben farkasszemet nézett egymással a két
ellenség, nappal mindig a kéz a kantárszáron, a fölnyergelt paripa
mellett, éjjel mindig a nyeregben, a kéz a karabinon.</p>
<p>Éjjel is volt, köd is volt, az ember nem látta, nem ismerte
egymást. Minden ló szürke volt ezuttal, mert belepte a dér.</p>
<p>Simonyi előőrsön állt három emberével, ötven lépésnyi távolban
tőle a szakasz, azontúl az egész svadron. Egyszer csak jön a
felváltó őrjárat három embere, szépen szemközt állnak és
kérdezik:</p>
<p>– Qui vive?</p>
<p>– Nem jó helyen jártok pajtás, szól nekik Simonyi, ez a mi
táborunk; amarra van a tietek.</p>
<p>A jámbor francziák ekkor vették észre, hogy nagy ködben az
ellenfél előőrsét jöttek felváltani.</p>
<p>– Megálljatok, szólt Simonyi francziául, majd haza vezetlek,
hogy el ne tévedjetek megint.</p>
<p>S azzal szép csendesen elvezette őket a tulsó őrállásokhoz; ő
tudta jól a ködben is a járást, ott egyet ittak egymás kulacsából s
elváltak kezet szorítva. A franczia tiszt megigérte, hogy majd
holnap reggel, mikor mind a ketten szolgálaton kívül lesznek, eljön
egy kis találkozóra. Simonyi igérte, hogy ott lesz.</p>
<p>Reggelre szépen feltisztult a nagy köd, a franczia kilovagolt a
két táborvonal közé s átkiáltott, hogy hol van a szürke lovas?</p>
<p>– Itt vagyok! kiálta Simonyi, s kiugratott a kérdező elé.
<span class="pagenum"><a name="Page_325" id=
"Page_325">-325-</a></span></p>
<p>A két bajnok ott a két sereg szeme láttára összecsapott egy szál
karddal. Simonyi félrevágta a franczia egyenes spádéját s olyat
ütött a sisakjára, hogy az ember, sisak és nyereg egyszerre lehullt
a lóról. Most azonban a franczia gyalog rohant Simonyinak: két
vágás egy pillanatban! Simonyi a bal karjára kapott sebet; a
franczia holtan terült el a havas mezőn.</p>
<p>A szűrke lovasról ilyen mondákat beszéltek. Egész hősköltemény
volna, ha azt összeszedné valaki, a mit a hír akkor beszélt róla;
érczerős karjáról, bátor hős szivéről, nemes lelkéről a védtelenek
iránt, s nagy szerencséjéről minden férfi ellen, minden asszony
ellen. Amott félelemmel, itten szerelemmel gondolt rá mindenki, a
ki egyszer a szürke lovas villámló szemeibe nézett.</p>
<h3>VII. A GARDA-TÓ MELLETTI HŐSTETT.</h3>
<p>Bajnokunk eddigelé csak apró csetepatékban, portyázó kósza
járatokban tünteté ki magát. A merre ő járt, valami derekas
ütközetre nem igen került a dolog.</p>
<p>Aztán meg a derekas ütközetekben sem igen sok dicsőség termett
az innenső félen; a mint tudjuk, az a gonosz Napoleon nagyon
csunyául bánt mindenütt a hadvezérekkel, akár milyen jók voltak is
ezeknek a katonáik.</p>
<p>A franczia nadrágtalan sereg előtt, bizony szégyen megvallani,
majd olyan gyorsan utaztak medvebőrös gránátosaink, mintha vasuton
szállították volna őket. Hiába, a tudomány, a lángész több, mint
akármi erő a világon.</p>
<p>Egyszer Napoleon az olasz havasok alatt oly véletlen csapott
Wurmser táborára, hogy annak megállni sem maradt ideje. Futottunk,
a merre láttunk, Mántováig meg sem álltunk.</p>
<p>Egy része a hadseregnek, melyet Gvozdanovics tábornagy
vezényelt, a Garda-tónak lőn szorítva s a dühös rohamban nemcsak a
csatarendet, de harmincz ágyuját is elveszté. <span class=
"pagenum"><a name="Page_326" id="Page_326">-326-</a></span></p>
<p>A francziák egyszerre nekifordíták az elfogott ágyúkat az
összezavart tömegben menekvő hadseregnek s elkezdék azt saját
ágyúinkkal borzasztón lövetni.</p>
<p>Az üldözött seregben mindenki elveszté a fejét, gyalogok,
lovasok egymást gázolták el, nem hallgatott senki többé vezérszóra;
elhányták fegyvereiket s a rémes ordítás közé egyre bőgött az
elfogott harmincz ágyú halálos ítélete, sötét golyóival egész véres
utczákat seperve a bomlott tömeg között.</p>
<p>E rémes csatában csak egy kisded lovagcsapat látszott még
küzdeni az ellenség győzelmes hadsorai között, egy fiatal hadnagy
vezérlete mellett.</p>
<p>E hadnagy volt Simonyi.</p>
<p>A maroknyi huszárság keresztülvágta magát az őket mindenütt
körülözönlő franczia gyalogságon s bizton fölmenekült egy dombra az
országút mellett.</p>
<p>Itt megállítá pár százra menő kis dandárát Simonyi s
visszatekintett a csata helyére.</p>
<p>Látta, mint szórja a halált a harmincz tulajdon ágyú a rokon
hadseregre, látta, hogy az egész hadnak ott kell elveszni és nem
mentheti azt meg senki.</p>
<p>Ekkor egy merész gondolat támadt szivében. Sokkal merészebb,
minthogy az észtől tanácsot lehetett volna kérni, ha kivihető-e az
vagy sem?</p>
<p>– Vissza, vitézek. Vegyük el az ellenségtől ágyúinkat!</p>
<p>Egy percz mulva hosszú sorba elosztva kisded csapatját, mint a
sebes áradat fordult vissza a dombtetőről a győzelmes ellenségre s
kétségbeesett viadallal utat tört magának az ágyúkig az eléje
meredő szuronyerdőn keresztül; ott egy pillanat alatt leapríták az
ellenség tüzéreit, lovakat fogtak a megmentett ágyúk elé s
elkezdtek velök vágtatni kifelé. Simonyi hirtelen két podgyászos
szekeret fordíttatott fel az úton, s két ágyút megtöltetve, utat
lövetett menekvő csapatjai előtt, míg két felől halálra elszánt
huszárjai harczoltak az ágyúk mellett, hogy a mindenünnen rohanó
harczi népek árja el ne boríthassa őket. <span class=
"pagenum"><a name="Page_327" id="Page_327">-327-</a></span></p>
<p>Egy forró küzdelmes óra után meg volt mentve minden ágyú, meg a
vesztének indult hadsereg; az egész tábori podgyász; és meg volt
mentve a magyar név dicsősége.</p>
<p>A jelen volt tábornokok bizonyságlevelet adtak a magyar vitéznek
e hihetetlenséggel határos hőstette felől, melyben nehány
századmagával az egész diadalt kicsikarta a győztes ellen kezéből,
melyet elolvasva, bátran az a kérdés támadhat bennünk, hogy hát a
többiek miért nem segítettek neki?</p>
<p>Hanem hiszen azok nem voltak huszárok.</p>
<h3>VIII. VISSZAADOTT LECZKE.</h3>
<p>Később 1800-ik évben az itt tanult leczkét javított kiadásban
adta vissza Simonyi a francziáknak, mert a mint azok egyszer
véletlenül megkerülve Gyulay hadtestét, azt a főhadseregtől el
akarták szakítani, ő maga hirtelen hírt nem adhatva a fenyegetett
tábornoknak, lesbe vonult egy erdő mellett, s midőn a franczia
hadtest gyanutlanul elvonult előtte, hirtelen megtámadta annak
utócsapatjait, elvett két ágyút tőlük s azokból dühösen kezdett el
lövöldöztetni rájok.</p>
<p>Az ellenség a váratlan ágyuzásra zavarba jött s késledezett, míg
Gyulay megtudá róla a veszélyt s idején csatlakozott a
főhadsereghez.</p>
<p>Mire aztán az ellenség eszére tért, már akkorra Simonyi
árkon-bokron túl volt a vitéz huszárjaival, az elfogott ágyúkkal s
minden keze ügyébe akadt emberrel és lóval.</p>
<p>Ugyanez év nyarán Ulmenhain alatt a franczia vörös huszárokkal
volt egy leghíresebb csatája, hol egy több óráig tartott lovassági
ütközetben ötszöri újra kezdett harczczal visszafoglalta hadteste
táborszereit, s akkor visszacsapva az ellenségre, elvette minden
ágyúját és 150 lőporos szekerét.</p>
<p>Néhány nap mulva új munka várt a fáradhatlan hősre.</p>
<p>A mi seregünk Neuburgnál a Duna mellett áthuzódott <span class=
"pagenum"><a name="Page_328" id="Page_328">-328-</a></span> a fel
nem tartható ellenség elől. Egy kis csapat maradt hátul, melynek a
visszavonulást kellett fedeznie. Az ellenség legvitézebb
gyalogsága, a hirhedett gránátosok, kik közt szolgált a históriai
nevű Auvergnei Latour, egykor tábornok a királyság alatt, a
köztársaságban közkatona, ki semmi más czimet nem fogadott el,
mint: «a francziák első gránátosa».</p>
<p>A védsereg már-már elhanyatlott a francziák dühe alatt, midőn
megjelent Simonyi.</p>
<p>Egy percz alatt megfordult a csata, az üldözőkből üldözöttek
váltak, a szép gránátos seregnek színe-java elhullt, s a menekvő
hadtest bizton vonulhatott át a Dunán.</p>
<p>E csatában esett el Simonyinak legkedvesebb testvéröcscse, ki
ekkor már hirhedett bátyja alatt mint hadapród szolgált. József nem
birta őt a végzetes golyótól megőrizni, mely életét kioltá; s alig
maradt rá ideje, hogy holttestét megmentse a csataviadal
zivatarából.</p>
<p>De elesett a francziák legjobb vitéze is, az első gránátos
Auvergnei Latour. Drágán volt megfizetve Simonyi vesztesége.</p>
<p>E harczok után nyeré Simonyi József a Mária Terézia-rend arany
keresztjét és nemsokára századossá neveztetett ki.</p>
<h3>IX. A HŐS MINT DIPLOMATA.</h3>
<p>Öt évig tartott a béke. Simonyi ez alatt pihent, szomorkodva a
nagy nyugalomban. Próbált festegetni, nyelveket tanult, regényeket
olvasott; elővette, a mit tudott a furulyán. De mind nem töltötte
ez be az ő lelkét. Mert bár mindenütt igen jó szivvel fogadták urak
és asszonyságok, s bár a stuttgarti udvari dalidóban azon
rendkívüli szerencse érte, hogy a vestpháli királynéval
tánczolhatta a skót tánczot (écossaise), csak jobban tetszett neki
az olyan mulatság, a hol rosszul fogadják az embert s lőporral
fűtik a tánczvigalom terét. <span class="pagenum"><a name=
"Page_329" id="Page_329">-329-</a></span></p>
<p>Végre valahára kitört a háboru; mint valami rosszul gyógyított
belső nyavalya, melyet csak elfojtottak a hanyag orvosok, újult
méreggel ütött ki a harczok fekélye Európa testén.</p>
<p>Napoleon újra győzött az ulmi nagy ütközetben s Simonyinak ismét
az a sors jutott, hogy ütközet után kereste a babérokat, a melyben
ott nem lehetett.</p>
<p>A franczia főhadvezér egyenesen Bécsnek tartott, elhagyva a
szétvert apróbb hadtesteket, miket elterelni utócsapatainak volt
dolga.</p>
<p>A többiektől elvágott két lovasezred sok bujdosás között
igyekezett a porosz határszél mellett Csehországba menekülni.</p>
<p>Burkusország semleges föld vala akkor, melyre sem az egyik, sem
a másik harczoló félnek nem volt szabad a lábát betenni.</p>
<p>Az egész német föld pedig, a hol járni volt szabad, tele
franczia csapatokkal. A két ezredes látva, hogy egy csoportban
keresztül nem hatolhatnak mindenestől, feloszták kis seregüket
apróbb-nagyobb csapatokra, a vezetők eszére és kardjára bízva, hogy
mint tudjanak kigázolni a hinárból?</p>
<p>Közös találkozóul a cseh Éger városát határozák egymás
között.</p>
<p>Így jutott Simonyi kezére is nehány száz ember, a ki
természetesen nem állhatta meg, hogy ebben a nagy halálos
szorongattatásban valami jó zsiros prédát ne fogjon magának a
francziák közül, a miben most ugyan volt módja, mert körös-körül
volt francziával.</p>
<p>Úgy okoskodott tudniillik, hogy miután neki azokat a rábizott
katonákat nem csak épségben kell haza vinni, de egyúttal az
éhhaláltól is megőrizni; neki pedig az ilyen vállalathoz szűk volt
az erszénye, tehát természetesen megint a francziák pénztárát
kellett igénybe vennie.</p>
<p>El is csipett az országút közepén egy egész biztossággal utazó
tábori gyógyszertárt, minden hozzá való kórházi <span class=
"pagenum"><a name="Page_330" id="Page_330">-330-</a></span>
készletekkel egyben, valamint a hadi pénztárral, de a miben
fájdalom, nem volt több 240 aranynál.</p>
<p>– Ez már átkozott kevés! sóhajtának a katonák. A többi meg csupa
orvosság volt, meg paplan és sebészi műszerek.</p>
<p>– Sebaj, mondá rá Simonyi. Eladjuk ezt a sok czókmókot a
legközelebbi városban s lesz belőle pénzünk elég.</p>
<p>– Legközelebbi városban? mondának a többi tisztek; de hogy
megyünk oda, mikor az már semleges föld?</p>
<p>– Hát ha semleges víz volna, nem mennék-e bele, ha nagyon
szorítnak? Azt csak nem kivánhatja senki, hogy annyi derék legényt
összeapríttassak, azt pedig még nem tanácsolta nekem senki, hogy
adjam meg magamat. Majd együgyünek teszszük magunkat, azt mondjuk,
nem tudjuk, merre járunk, s csodálkozunk rajta, hogy úgy
eltévedtünk.</p>
<p>Azzal felültette huszárait az elfogott szekerekre s neki
egyenesen a porosz határszélnek.</p>
<p>Dungelsbühl városát érték legközelebb ottan; a mint annak
kapujához közelítenek, kijön eléjük egy derék köpczös
huszárőrmester az Anspach ezredtől, hosszú nagy bajuszszal, jól
táplált kerek hasával útját állja mérges tekintettel a betörő
hadnak.</p>
<p>– Óvást teszek a király nevében. Ez itt burkus határ, hova
fegyveres csapatnak bejönni nem szabad.</p>
<p>Simonyi tréfásan felelt neki vissza:</p>
<p>– De jó húsban van az őrmester úr.</p>
<p>– Az én királyomnál jó dolga van a katonának.</p>
<p>– Nem sokat járt kegyelmed az ellenség előtt?</p>
<p>– Én itthon védem az országot.</p>
<p>– Hát ezt a szép paripát nem fogadná-e el tőlem ajándékba?</p>
<p>– No azt már el.</p>
<p>És azzal mit tehetett egyebet a derék őrmester, mint hogy
engedje az üldözött csapatkát békében bevonulni a városba, de
megyhagyta nekik, hogy onnan aztán mindjárt takarodjanak.
<span class="pagenum"><a name="Page_331" id=
"Page_331">-331-</a></span></p>
<p>Hiszen maguk is azt akarták. Hátuk mögött már látszottak a
porfellegek, miket a mindenünnen közelgő franczia csapatok
vertek.</p>
<p>Meg sem álltak a városban, hanem egyhuzomban benyargaltak
Feuchtwangen városig, mely már három órányira esik a határon
belül.</p>
<p>Itt azután csendes bátorságban leszálltak a lóról,
bekvártélyozták magukat s mint a kinek a szénája legjobb rendben
van, olyan lakomát csaptak, hogy hét országra szólott. Még
ananászos puncsot is ittak.</p>
<p>Mikor legvigabban töltött este után mámorosan elfeküdt mindenki,
a mi bizony jól eshetett hat napi lovaglás, koplalás, verekedés s
egyéb viszontagságok után, éjfél tájon csak koczogtatnak ám Simonyi
szobájának ajtaján, s a mint kinyitja, ime két csodálatos alak áll
előtte hosszú fekete selyem haczukában, nagy hajporos parókákkal,
széles fehér ingbodorral kezeiken s nyakuk körül és rettenetesen
ünnepélyes ábrázatokkal.</p>
<p>Mondják neki, hogy ők Anspach város követei s kérdik tőle a
király nevében, hogy mi módon merészelt minden nemzetközi
szerződés, fennálló diplomatiai szabályok és világos garantiák
ellenére olyan földre belépni, a mely semlegessé van téve, a mely
nem tart sem Péterrel, sem Pállal, még pedig egész fegyveres
sereggel együtt?</p>
<p>Simonyi sok puncsot ivott és álmos volt. Hallotta, hogy a király
nevében beszélnek hozzá, s azt felelte a derék követeknek, hogy
majd irni fog ő rögtön ő felségének.</p>
<p>Azzal tintát, tollat, papirost kért s irt valami
ilyesformát:</p>
<p>«Felséges uram király. Ezerszer bocsánatot kérek, hogy olyan
vakmerő voltam, miszerint engedelemkérés nélkül bátorkodtam
felséged országába bejönni; de nem értem rá, mert nagyon
szorítottak. Reménylem, miszerint felséged átlátja, hogy nem
engedhettem derék huszárjaimat az ellenség által felfalatni s
kegyelmesen megbocsát e merészségemért. Én pedig igérem, hogy a
legnagyobb <span class="pagenum"><a name="Page_332" id=
"Page_332">-332-</a></span> sietséggel megyek kifelé, a merre
mehetek és nem teszek felséged országában semmi kárt. Felségednek
térdet fejet hajtó szolgája stb.»</p>
<p>A levelet lepecsételte, ráirta a czimet: «ő felségének a porosz
királynak, saját kezeibe, legnagyobb hódolattal», s átadta azt a
követ uraknak.</p>
<p>Azzal lefeküdt és aludt tovább.</p>
<p>Reggel aztán fölébredvén, kezdett homályosan emlékezni
olyasmire, mintha álmában két puderes és karmantyús hivatalos úr
állt volna előtte, a kiktől ő felségének, a porosz királynak,
valami levelet küldött.</p>
<p>Kapta-e ő felsége, vagy sem ezt a levelet? az már nincs megírva;
ha kapta, jót nevethetett rajta. Annyi bizonyos, hogy Simonyi
lovastól, szekerestől végig ment a porosz birodalmon a legnagyobb
bátorsággal, minden nemzetközi szerződés, garantiák és diplomatiai
nóták daczára, sőt Feuchtwangen városában még vásárt is ütött a
francziáktól elvett tábori szerekkel, a holott is az összecsődült
zsidóság huszezer forintért vásárlott össze holmit a kótyavetyén
tőle. Ezzel fizette katonáit egész Csehországig; a hol a rendelt
helyen egész épségben megérkezett, mindenki bámulatára csak egy
katonája sem hiányozván a rábizottakból.</p>
<p>A nemes hír meg volt régen, csak a nemes czím hiányzott. Ez
évben azt is megkapta Simonyi a császártól: a bárói czímet, e
fennen hangzó előnévvel: «Vitézvári».</p>
<p>Az adománylevélben elősorolt érdemek tíz embernek is elegek
volnának, hogy czimerének eredetét büszkén emlegesse róluk; s ha
fölér minden diadalmas harcz egy-egy ősapával, vitézvári Simonyi
Józsefnek nagyobb családfája lenne abból a normandi grófokénál, a
kik pedig mint tudva van, már az özönvíz idejében is grófok voltak.
<span class="pagenum"><a name="Page_333" id=
"Page_333">-333-</a></span></p>
<h3>X. AZ ÚJ HORATIUS COCLES.</h3>
<p>A wagrami csatatéren a mi hősünk is jelen volt.</p>
<p>Julius 6-ik napján négyszáz ágyú mennydörgése hirdeté, hogy a
föld urai egymással vitáznak.</p>
<p>Az osztrák hadsereg balszárnya, melyet Rosenberg herczeg
vezényelt, nem birta kiállni a francziák tüzét, Noszticz lovas
dandára cserben hagyta az ágyúkat, a franczia gránátosok
elfoglalták a dombokat, mik a csatatéren uralgtak; az ütközet el
volt vesztve.</p>
<p>Simonyi hasztalan követte el minden csodatételeit a személyes
bátorságnak, hasztalan veté magát a tóduló ellenség közepébe,
hasztalan vágta magát keresztül-kasul az ellenség lovasságán; a
megírt balsorsot nem fordíthatá el.</p>
<p>Most is visszavert háromszoros erejű hadcsapatokat, most is
küzdött egyszerre gyalog és lovas had ellen, összegyűjté a futó
hadakat s visszavitte őket a harczba, visszafoglalt elvesztett
ágyúkat s újra felállíttatá; nyargalt a golyózápor közepett
csapatjával, a hol nagynak látta a veszélyt, a bomlást.</p>
<p>Mind hasztalan.</p>
<p>A sereg legbátrabb vezérei, a kik elül mentek a harczba,
egymásután hullottak el. Szemeláttára esett el Vécsey és Nordmann,
a sereg legnagyobb hősei a neusideli dombon; csaknem ugyanazon a
helyen, a saját jó huszáraiból háromszázan feküdtek a csatamezőn,
hős halállal halva.</p>
<p>Mind hasztalan.</p>
<p>A wagrami csata napja nem minekünk virradt s az ott kifolyott
drága vér – drága veszteség volt.</p>
<p>A vesztett csata után a vert sereg sietve huzódott vissza.</p>
<p>Simonyi már ekkor őrnagy volt, – háborúban gyorsan halad, a ki
vitéz; – az egész zászlóaljat ő vezette.</p>
<p>A fővezér ismerte őt jól s azt a parancsot adta neki, hogy saját
huszárjai mellé egy zászlóalj gyalogot s egy <span class=
"pagenum"><a name="Page_334" id="Page_334">-334-</a></span> század
hidászt véve, hat ágyúval álljon meg a Toja partján s a főutat
összekötő hidat védelmezze a francziák ellen addig, a míg
lehet.</p>
<p>«A míg lehet!»</p>
<p>Egy olyan furcsa határidő, a minek közelebb, vagy távolabb esése
egyenesen attól függ, a kinek mondva van.</p>
<p>Gyönge szívű ember hamar átlátja, hogy már «lehetetlen!» a
merészebb pedig tovább ismeri a lehetőséget.</p>
<p>Simonyi felállíttatá ágyúit a part bokrai közt. Elosztá apró
csapatokra gyalogságát s kiállítá előőrseit, úgy várta az
ellenséget.</p>
<p>10-kén reggel jelentik portyázói, hogy roppant hadtömegek vannak
közeledőben minden felől.</p>
<p>Davoust tábornagy jött harminczezer emberrel.</p>
<p>A lehetetlenség közeledett, de még nem volt jelen.</p>
<p>Simonyi meghagyá a pattantyúsoknak, hogy minden megpihenés
nélkül kezdjenek el ágyúzni, van lőszer elég; a gyalogság tüzeljen
a bokrok közül mentül gyorsabban az ellenségre.</p>
<p>A szakadatlan ágyúzás arra a hitre kényszeríté a franczia
tábornagyot, hogy itt erős hadtest áll előtte, mely szabályszerű
hadállást foglalva, csatát ajánl.</p>
<p>E miatt a helyett, hogy egy hadoszloppal rögtön rohamot intézett
volna a híd ellen, előbb hadrendbe állítá seregét, hogy rendes
hadszerű ütközettel támadjon elleneire.</p>
<p>A szomszédban tanyázó szárnyvezér, Rosenberg, a szakadatlan
ágyúzásra oda nyargal Simonyihoz s kérdi tőle, hogy mit mivel
itt?</p>
<p>– Parancsom van a hidat addig védelmezni, a míg lehet; azt
cselekszem.</p>
<p>– Lehet-e még?</p>
<p>– Még lehet.</p>
<p>A franczia had délutáni két óráig állt hadvonalban és rendezte
magát Simonyi ellenében, akkor egyszerre kibontakozott s
dobpörgéssel, trombitarivallással jött Simonyi állása ellen.
<span class="pagenum"><a name="Page_335" id=
"Page_335">-335-</a></span></p>
<p>Fröhlich tábornok a tulsó partról nyargal nagy sietve Simonyihoz
és parancsolja neki, hogy vonuljon hirtelen át, különben megeszik a
francziák, s siessen csatlakozni az ő hadtestéhez.</p>
<p>Simonyi előmutatta neki az ellenparancsot.</p>
<p>– A fővezér parancsolá, hogy védjem a hidat, a míg lehet.</p>
<p>– De már nem lehet! kiálta rá dühösen a tábornok.</p>
<p>– Még mindig lehet, szólt Simonyi nyugodtan.</p>
<p>A tábornok nem akart ott maradni s visszanyargalt.</p>
<p>Simonyi akkor szépen összevoná a hidfő körül maroknyi seregét,
egy ütegbe az ágyúkat, s midőn rohamra jött az ellen,
végigkartácsoltatá a hosszú országutat.</p>
<p>A tábornok újra sürgetően izen Simonyira, hogy hagyja el már a
hidat, hisz azt védni többé merőben lehetetlen.</p>
<p>– Még most is lehet, szólt Simonyi nyugodtan, s azzal parancsot
adott a hidászoknak, hogy hirtelen rakják meg két felől a hidat
előre elkészített rőzsekötegekkel, mikbe lőporos csóvák voltak
elrejtve.</p>
<p>Még egy pár lövést tétetett az ágyúkból, akkor kerekeikre
állíttatá s átküldte azokat a hidon; míg az ágyúk bátorságban
átvonultak, a gyalogság egy hatalmas sortüzeléssel riasztá vissza a
rohanó ellenséget, azzal ezeknek is parancsot adott Simonyi, hogy
nyugodt, csendes lépésben sétáljanak át a hidon; most egy vakmerő
roham még a huszárokkal, egy tömegben és aztán tüzet a hidnak.</p>
<p>A huszárok veszedelmes ordítással csaptak le a támadó franczia
hadra, s a mint azt egy perczre visszaverték, Simonyi intésére két
felől lángba borult a híd.</p>
<p>Már most rajta, jőjjön utánunk, a ki tud!</p>
<p>A huszárság az égő hidon keresztül vágtatott vissza.</p>
<p>A paripák ágaskodtak a pattogó rőzsekötegek közt, miknek tüzét a
fellobbanó lőporcsóvák szemeik közé szórták; a karfák is lobogtak
már s a palló izzani kezdett.</p>
<p>Az égő hid közepén még egyszer megállt Simonyi az utána tóduló
ellenséggel szembeszállva, s mint az őskor <span class=
"pagenum"><a name="Page_336" id="Page_336">-336-</a></span>
emlegetett Horatius Coclese, a kétfelől lobogó lángok között
harczolva, feltartóztatá azt addig, míg háta mögött lángba borult
az egész híd; akkor az égő gerendákon keresztül ő volt az utolsó a
ki átnyargalt a tulsó partra, s midőn tábornoka elé érkezett,
mentéje, bajusza, szemöldöke elperzselve, arcza lőportól feketén,
diadalmasan mutatott az égő hídra háta mögött.</p>
<p>«Még most is lehet!»</p>
<p>E hőstettel megmenté a vert sereg utóhadait, miknek idejük
maradt az alatt Znaimig visszahuzódhatni.</p>
<p>A szomszéd faluban jó ebédre várták a vitézeket, de biz azoknak
nem lehetett leszállni a lóról, azért csak fölvették a nyeregbe a
fazekakat, onnan falatoztak kedvük szerint, az ellenség ágyúiból
több gombócz hullott közéjük, mint mennyit a fazékban hagytak.</p>
<p>Ilyen hőstettekből készíték a hajdankor költői a hitregéket.</p>
<h3>XI. HADSZERENCSE.</h3>
<p>Forgandó a hadi sors!</p>
<p>Este uri dalidóban volt a hős, reggel kardcsattogás között. Ma
szép leánykák mosolyogtak szeme közé, holnap égő gránát pattogott
szét feje fölött.</p>
<p>Egyik éjszakát rohadt szalmán aludta át, mezitelen fekve, míg
facsaró ruhái a tűzön száradtak, a másikat azon pompás ágyban,
melyben előttevaló éjjel Sándor czár szunnyadott.</p>
<p>Ma még a lovak is jó borokat ittak, holnap pedig drága volt az
árokban talált víz. Ma zsákmányról, előléptetésről ábrándozott a
katona és holnap halványan aludta azt az álmot, melyben nem
álmodunk.</p>
<p>A drezdai ütközet után nagy dolgok bizattak Simonyira.</p>
<p>Drezdánál ismét megnyerte a csatát Napoleon, de Vandamme
szeleskedése miatt nem szedheté annak gyümölcsét; az előre rohant
franczia tábornok seregét szétszórták <span class=
"pagenum"><a name="Page_337" id="Page_337">-337-</a></span> a
visszaforduló üldözöttek s a kavargó csapatokból százával vette ki
a dézsmát Simonyi.</p>
<p>Egyik órában őt fogták körül, másikban ő fogta el a
francziákat.</p>
<p>Dohna mezején egy egész hadoszlopot vezényelt Simonyi: huszárok,
gyalogok, orosz dzsidások és kozákok, ágyúkkal voltak kezére
adva.</p>
<p>Gyönyörű csata volt, mind a két résznek dicsőségére való.</p>
<p>A hadszerencse jobbra balra ingott. Simonyi már sokat vesztett s
a francziák keményen álltak helyükben.</p>
<p>Ekkor Simonyi egy végső csapásra gyüjté össze embereit. Kiállt
huszárjai élére, miként hajdan szokott s nekivágtatott a franczia
négyszögnek.</p>
<p>Három roppant sorlövés dördült el azoktól, sok derék hadfi
lefordult lováról, de a jövő pillanatban keresztül volt törve a
négyszög; a rohanó lovasság elborítá az ellen csapatját, mint mikor
a hegyi ár elborítja a kalászos mezőt s midőn vége volt a harcznak,
a franczia négyszög helyén egy domb látszott holttestekből, melynek
alján patakként folyt elő a vér.</p>
<p>Midőn a hullákat széthordták onnan temetni, legalul találták meg
a zászlót, melyet minden jó katona holttestével fedezett be; ott
hulltak el, és bátran küzdve honukért harczoltak a végső
lehelletig.</p>
<p>Simonyi meghajtá a hulladomb előtt kardját tisztelettel.</p>
<p>«Derék ellenség volt.»</p>
<p>E hirhedett viadalért a szent György vitézi rendjelét kapta
Simonyi az orosz czártól s az a nagy tisztelet érte, hogy parancsa
alá rendelének egy orosz tábornokot, Bagrationt, pedig ő csak
alezredes volt s az a rendkívüli eset állt be, hogy egy sokkal
alsóbb tiszt osztá a vezérszót a felsőbb rangúnak, és ez nyilván
elismeré, hogy azokat teljesítenie becsületében áll. <span class=
"pagenum"><a name="Page_338" id="Page_338">-338-</a></span></p>
<h3>XII. A BÁSKIROK.</h3>
<p>A francziák ellen küldött az orosz czár az ő jóvoltából
mindenféle segítségre való hadat; többek között, hogy minden
tartománya képviselve legyen, még a jó báskirokból is egy pár
ezredet.</p>
<p>Csinos kis had volt az! hosszú haczukájuk a sarkukat verte, nem
is volt rajtuk más öltözet egyéb. Még arczaik is mind olyan
egyformák, apró szem, nagy pofa, előre ülő áll, benyomott pisze
orr, fakó borzas szakáll; lobonczos üstökük hegyes birkabőr süveg
alá szorítva; mintha csak egy gyárból kerültek volna ki
valamennyien.</p>
<p>Lószerszámukkal kevés baja volt a kovácsnak és a szíjgyártónak,
nincs azon semmi vas: tekert gúzsból van a kengyel, fából a zabola,
kóczmadzag a kantár, nyereg helyett egy birkabőr van kötve a ló
hátára, azon ülnek.</p>
<p>Fegyverzetük még annál is egyszerűbb, egy hosszú pányva, a mit
nyakába vetnek az embernek, a ki olyan bolond, hogy engedi nekik.
Azután meg a nyíl; puskát most látnak először, ágyúzni még nem
hallottak.</p>
<p>Legnagyobb baj pedig náluk, hogy a mi nyelvet beszélnek, az még
csak nem is orosz: ki tudná kitalálni, hogy micsoda?</p>
<p>Csupán az orosz fővezér egyik szolgája képes velük megértetni
féligmeddig, a mit tudatni akarnak velük, a mi kivált ellenség
előtti állapotban a csatamezőn igen kellemetes dolog.</p>
<p>A vezérük fejedelem; meg is látszik rajta nagyon. Süvege három
akkora mint a többié, s hosszú szűre pirosra van festve s kibélelve
rókaprémmel; mikor leszáll a lóról, a földet sepri vele, úgy szokta
utána vinni a két alárendelt vitéz úr. Ennek már lándzsája is volt,
s egy sárkánytalan pisztolyt dugott az övébe, a mivel a többieket
szokta ijesztgetni. – – Ezt a derék segédhadat is Simonyi kezére
bízták. <span class="pagenum"><a name="Page_339" id=
"Page_339">-339-</a></span></p>
<p>Köszönte szépen alássan, s azzal meghagyta nekik, hogy csak
álljanak tőle jó messze, mentül messzebb, és majd ha verekedni
kell, csak várjanak, míg ő majd int nekik.</p>
<p>A mint az ellenség Dohna városa előtt elhelyezte harmincz
ágyúját, Simonyi szép csendesen megindult lovasságával, hogy a
hadsorokat felriaszsza. A jó báskirok azt hitték, hogy nekik
legelsőknek kell lenni a harczban, egyszerre szanaszét rohantak ki
nagy lármával a mezőre, bele az ágyúk torkába.</p>
<p>Hát a mint az első üteg elkezd rájuk bődülni s a sistergő
haubicz oda vág le közéjük, megriadnak a mi báskirjaink,
elhajigálják puzdráikat, lefeküsznek lovaik nyakára, s mint a ki
ijedtében sem eget, sem földet nem lát, a helyett, hogy egyenesen
fordulnának visszafelé, eszeveszetten rohannak Simonyi rendes
hadsoraira.</p>
<p>– De ide ugyan nem jöttök! kiált rájuk a huszár szedtevettézve;
s veri el őket magáról erősen kardlappal.</p>
<p>A jámborok azt hiszik, hogy itt jutottak még csak igazán
ellenség közé, s újra megfordulnak s rá a francziára.</p>
<p>Az megint közéjük ágyúz kegyetlenül, ezek ordítva rohannak újra
saját seregük hadsoraira; s a mint onnan ismét elverik őket
harmadszor, negyedszer és ötödször is, bódult eszeveszettséggel
lótnak-futnak alá s fel a két sereg közötti mezőn, innen oda, onnan
ide taszigálva; míg végre nagy nehezen mind a két fél kölcsönös
erőfeszítéssel ki bírta őket kergetni a középről.</p>
<p>E szomorúan tréfás jelenet után kikérte magának Simonyi a jó
oroszoktól, hogy máskor ne tegyék vele azt a nagy grácziát, hogy a
báskir fejedelem népét odarendeljék a segítségére. Mert a
francziáktól nem igen fél nagyon, de a báskiroktul retteg.</p>
<p>Hanem hiszen a baskirokat sem lehetett volna többet felbiztatni,
hogy még egyszer járják el ezt a kontra-tánczot. <span class=
"pagenum"><a name="Page_340" id="Page_340">-340-</a></span></p>
<h3>XIII. A VÉGZETES GOLYÓ.</h3>
<p>Azok az igazi jó barátok, a kik egymásról a legnagyobb
veszélyben is megemlékeznek.</p>
<p>A lipcsei háromnapos ütközet második napjára érkezett oda
Simonyi hadosztályával.</p>
<p>Rögtön a hadsorba állították, s a mint oda állt, rögtön kezdett
az öreg golyó és gránát feje körül süvölteni.</p>
<p>E pillanatban jön hozzá egy ifjú tiszt, a ki mondja neki, hogy
őt a táborból futárul küldik Magyarországba, nem izen-e haza
valamit?</p>
<p>– De izenek, szólt az ezredes s leszállva lováról a földre, egy
lapot kiszakított tárczájából s a következő sorokat irá a
legkedvesebb barátjának, Kállay Miklósnak, ki akkor Szabolcsmegye
első alispánja volt.</p>
<p>«Az eső esik, az ágyúgolyóbis egymást éri körülöttem, de mégis a
gyepen hasmánt irok méltóságos úrnak ezen főtiszt által, hogy tudja
meg, hol vagyunk.»</p>
<p>Egy párszor oda csapott mellé az ellenség otromba golyója,
telerugta felturt földdel a levelet.</p>
<p>Az izenetre váró fiatal tiszt nógatta Simonyit, hogy menjenek
onnan, de az mosolygott, lerázva leveléről a földet: «legalább nem
kell porzó».</p>
<p>Érzé talán, hogy soha olyan közel nem állt még a halál fenyegető
arczulatához s keze irását akarta róla adni, hogy halála óráján sem
félt.</p>
<p>Nem sokára riadót fúttak, támadni kellett; Simonyi szokás
szerint, mint a ki arra számít, hogy az egész hadsorban minden
osztály aként teljesíti kötelességét, a mint ő, nyolczszáz
huszárral bevágott az ellenségbe, négyszázat tartalékul hagyva.</p>
<p>Midőn azután az ellenfél hadsorát keresztülvágta, akkor vevé
észre, hogy három ezreddel áll egyedül szemben s sehonnan sem jön
számára segítség. <span class="pagenum"><a name="Page_341" id=
"Page_341">-341-</a></span></p>
<p>Egy szoros út volt mögötte, melyen keresztül kellett
vonulnia.</p>
<p>Itt gonosz csatája támadt. Az ellenség túlnyomó ereje egészen
reá nehezült, a szük uton minden századát külön vezette csatába,
mikor az egyik kifáradt, a pihentet hozta elő, a többi az alatt
vonult vissza, míg emezek verekedtek s ha nehány lépésnyire
megfordíthatták az ellenséget, ők is nyargaltak utánuk.</p>
<p>Ez gonosz egy tusa volt.</p>
<p>Csak a vezér örökké éber lelke őrizte meg az egész ezredet az
elveszéstől; ki személyesen harczolt minden támadásnál, mintha a
halált keresné.</p>
<p>Midőn már biztosságba hozta menekvő csapatját az utolsó roham
után, egy franczia lovas vadász visszafordulva nyergében, neki
czéloz karabinjával Simonyinak s úgy lövi őt melle közepén, hogy
kezéből rögtön kihull a kard, s a hős hátra hanyatlik nyergében,
elborult szemekkel, elsápadó arczczal.</p>
<p>Rémült vitézei odaugranak hozzá, leemelik lováról eszméletlenül;
sok vén barázdás arcz, ki maga sem tudná, mikor könyezett
legutoljára? keserű könyekkel áztatá vezére kezeit.</p>
<p>«Elesett Simonyi!»</p>
<p>Csak vén huszárja, az öreg káplár, János, ki hajdan Pancsova
alatt megmenté a töröktől a «tintás szájú diákot», nem akarta azt
elhinni, hogy Simonyi meghalhatott volna.</p>
<p>Meghalt volna? még pedig nem is dicső kardvágástól, hanem mert
egy ostoba golyó megbotlott benne, nem lehet az!</p>
<p>«Nézzétek, még most is jár a szája, mintha azt mondaná: előre
fiaim!»</p>
<p>Kigombolta sietve mentéjét s im a gonosz golyó ott volt Simonyi
tárczájában, keresztülfurva azon húszonhat lapot, s megakadva a
huszonhetedikben. Az ezredes csak a szivén történt ütéstől ájult
el. <span class="pagenum"><a name="Page_342" id=
"Page_342">-342-</a></span></p>
<p>A mint öltönyét kibonták, föleszmélt, körültekintett: a harcz
még egyre tartott ott elől, első szava volt kardját, lovát
kiáltani, felszökött a nyeregbe újra s visszanyargalt a
csatába.</p>
<p>A francziák, kik látták őt nehány perczczel elébb elesni,
lováról lelövetve, megrémültek sírból fölkelt halavány arczától s
hanyatthomlok futottak el abból a csatából, melyben a holtak is
újra feltámadnak folytatni a verekedést.</p>
<p>Bizonyára Simonyi nagyon is közel volt hozzá, hogy halott
legyen, csak egy papirlap, csak egy olyan vékony levél, a milyenre
ezt az eseményt leirtam, választá el őt a sirtól. – Az ostoba golyó
nem bírt azon általtörni. A pánczélt megjárta volna, s a papiros
csuffá tette.</p>
<p>Tiszteljétek a papirost!</p>
<h3>XIV. MILYEN ÜLÉS ESIK A CSÁSZÁRI TRÓNBAN.</h3>
<p>Napoleon, a győzhetlen, megbánthatá valamivel azt a
csillagzatot, melyben eddig annyit bízott, a szerencse elfordítá
tőle arczát, legyőzetett.</p>
<p>A futó oroszlánt saját országába követték üldözői.</p>
<p>Simonyi seregének paripái olyan büszkén szedegették lábaikat,
mintha ők is tudnák, hogy ezen út Párisba vezet!</p>
<p>Február 15-kén, a mint a hajnali nap besugárzá a vidéket,
Simonyi a fényes hajnal ragyogásában egy tündöklő palotát láta maga
előtt; valami tündérkastélyt azok közül, mikről az ezeregyéjszaka
regéi mesélnek, aranyzott magas tetőkkel, érczrácsokkal, pompás
faragott szobrok homlokzatán, márvány oszlopcsarnokok tornáczain, s
magas ablakai, szines üvegekkel.</p>
<p>A császár kastélya volt ez Fontainebleauban három dúsgazdag
királynak kedvencz mulatóhelyén, kiket hogy a fényben, pazarlásban
a kis káplárból lett nagy császár híven tudott utánozni, azt e
kastély is bizonyítá. <span class="pagenum"><a name="Page_343" id=
"Page_343">-343-</a></span></p>
<p>Simonyi nyargalva vágtatott be a kastély udvarára; előttevaló
nap még Napoleon maga volt abban. Harczi népe tábort ütött a
császári vadas kertben, ő maga törzstisztjeivel felment a kastély
lépcsőin.</p>
<p>A palota kormányzója, forradalmi osztályvezér, most pedig
Napoleon udvarában tökéletesen kiképzett udvaroncz, engedett a
helyzet kényszerűségének s kinyitá a termeket a magyar hadfiak
előtt.</p>
<p>Minden szét volt szórva a termekben, mint sietséges munka után
szokott.</p>
<p>Az ágy még vetetlen, melyben a fogoly pápa aludt, kit az előtt
négy órával vittek odább a francziák magukkal.</p>
<p>A kormányzó végig vezette a tiszteket a fényes termeken, hideg
lenézéssel tudatva velük, mennyire érdemetleneknek tartja őket azon
tiszteletre, hogy most a császár termeiben járjanak.</p>
<p>Végre a császári elfogadó terembe érkeztek.</p>
<p>Ott állt a fényes trón, bibor mennyezettel, aranynyal és
ezüsttel kivarrva, a vert arany angyalkák csak úgy görnyedtek a
gyöngyös bojtok terhe alatt, mik a földig értek.</p>
<p>A kormányzó csak várta, ha leborulnak-e a barbár magyarok a
leghatalmasabb franczia trónja előtt, s megcsókolják-e annak
zsámolyát?</p>
<p>Simonyit vérig sérté a franczia büszke dölyfe.</p>
<p>Egyet gondolt. Föllépett a trón lépcsőjére, feltevé csákóját
fejére s leülvén a szép himzett aranyos vánkosra, előkeresé kurta
szárú tajték pipáját tarsolyából s nyugodtan rágyujtott és füstölt
belőle a bibor mennyezet alatt.</p>
<p>A kormányzó a milyen vörös volt eddig, olyan sápadt lett e
látványra.</p>
<p>Egy barbár a császári trónban ülve és pipázva!</p>
<p>Mily rettentő gúny azon ember büszkeségére, a ki azt azért
emeltette magának, hogy őt ott az egész világ bálványozza.</p>
<p>Simonyi odainté a kormányzót.</p>
<p>– Szeretitek-e a császárnétokat? kérdi tőle. <span class=
"pagenum"><a name="Page_344" id="Page_344">-344-</a></span></p>
<p>– Igen.</p>
<p>– Hát a császárt?</p>
<p>A franczia kitérőleg felelt.</p>
<p>– Mi óhajtjuk a békét.</p>
<p>– Úgy nem szeretitek a császárt, mert Napoleon nem szereti a
békét.</p>
<p>A kormányzó udvaronczhoz illő nyelven viszonzá.</p>
<p>– A franczia úgy beszél, a hogy kénytelen, de úgy gondolkozik, a
hogy akar.</p>
<p>Simonyi kiverte pipája hamvát a trón-oszlophoz, leszállt belőle
s parancsolá a kormányzónak, hogy mutassa meg nekik a császárné
szobáit is.</p>
<p>A kormányzó azzal vigasztalta lelkét, hogy e hadfiakat magában
silány durva rablóknak rajzolá, kik rabolni jöttek ide s
ittlétükkel nem a termeket, de saját magukat bélyegzik meg.</p>
<p>A császárné termeibe érve, a himzett mennyezetes ágy akkor is
fel volt vetve, melyben a császárné szokott aludni. Az ágy előtt
állt egy pompás selyemszőnyeg; Mária Luiza saját kezének
himzése.</p>
<p>Simonyi dicsérte a szőnyeget, hogy az milyen szép.</p>
<p>A kormányzó azt hivé, hogy megértette, mit akart ezzel mondani?
Azzal szépen összehajtá s megkinálta vele Simonyit: tessék. Jó lesz
tábori takarónak.</p>
<p>Simonyi büszkén utasítá azt vissza.</p>
<p>– Nem jöttünk mi ide rabolni. A császárné a mi fejedelmünk
leánya, s annak ágyszőnyegével nem fog egy jobbágya is takarózni!
Tartsd meg császárod számára palotája kincseit, s ha jön utánunk
más, mondd meg neki, hogy magyarok voltak itt, és nem vittek el
semmit, hogy magyar huszár kiverte pipáját császárod trónjának
karfájához, de levett süveggel, tiszteletet adva állt meg
császárnéd termében!</p>
<p>Simonyi és huszárjai hidegvérrel mentek végig a fontainebleaui
kincsek és ritkaságok tárain, megtapogatták a drágaköves
régiségeket, a kirakott billikomokat, vert <span class=
"pagenum"><a name="Page_345" id="Page_345">-345-</a></span> arany
ékszereket és nem mondhatta senki, hogy csak egy boglár is eltünt
volna onnan, mikor eltávoztak.</p>
<h3>XV. PEZSGŐPALACZK- ÉS ÁGYÚDURROGÁS.</h3>
<p>«Igyatok uraim, vendégeskedjetek! Képzeljétek magatokat úgy,
mintha otthon volnátok.» Így szóltak a francziák Fontainebleauban a
diadalmas hadfiakhoz.</p>
<p>Száz tiszt számára volt rendezve a nagyszerű lakoma, de hozzá
ülhetett volna háromszáz is, rakott volt az asztal, csak úgy
görnyedt bele, nem is volt pecsenye, ha csak nem fáczánhús, nem is
volt bor, ha csak nem champagnei.</p>
<p>Maguk a főfő polgárok szolgáltak fel az asztalnál, a kormányzó
nyitogatta a pezsgős palaczkokat; – úgy durrogtak azok mint az
ágyúk, úgy folyt a piros bor, miként a piros vér.</p>
<p>Jó kedve volt mindenkinek, a huszárok összeölelkeztek vidám
gazdáikkal, pajtásságot ittak egymással, a kozák tisztek igen
szépen tánczoltak és daloltak nemzeti nótákat.</p>
<p>«Igyatok, vigadjatok, nagyságos uraim!»</p>
<p>És az alatt szép csendesen huzódott össze a háló Simonyi tábora
körül; a kormányzó értesíté a Melunnél álló franczia hadtestet
különös vendégei felől, s az rögtön átkelt a Rajnán, hogy a míg a
császári várban megtelepedett hadosztály vigan dőzsöl és
vendégeskedik, egyszerre ott nyomja az egész szentségtörő csapatot,
melynek vezére a császári trónba mert felülni. Nyilván más magas
hely volt számára szánva.</p>
<p>Ezért kinálkoztak oly nagyon is örömest a franczia urak:</p>
<p>«Igyatok, vitéz uraim!»</p>
<p>Simonyi érzett valamit, mert a midőn tisztei az asztal felett
egymást czukorsüteményekkel hajigálták, tréfásan mondá nekik:</p>
<p>Majd megennétek még holnap! <span class="pagenum"><a name=
"Page_346" id="Page_346">-346-</a></span></p>
<p>A palaczkok még durrogtak, midőn a vén János káplár, kinek csak
a suviksztól volt még a bajusza fekete, jő nagy vágtatva a
kastélyba s jelenti az ezredesnek titokban, hogy az ellenség átkelt
a Rajnán s minden oldalról közelít.</p>
<p>– Ne szólj senkinek a teremben, sugá neki a vezér. Azzal
odaintve egyenkint hadsegédeit, vidám arczczal mondá el nekik
hirtelen, mit tegyenek? A szétosztott hadcsapatok hirtelen
vonuljanak Namur város felé, a többiek huzódjanak át
Fontainebleaun; mikor minden rendelés meglesz téve, adjanak jelt
egy ágyúlövéssel.</p>
<p>A hadsegédek siettek a parancsokkal.</p>
<p>«Igyatok, vitéz uraim!»</p>
<p>A víg urak ittak tovább, hajigálták az üres palaczkokat a
falhoz; és megtanulták a kozákoktól az éneklést.</p>
<p>Simonyi szép csendesen egy darab kenyeret, a mi senkinek sem
kellett már, a csákójába csempészett.</p>
<p>Egyszerre hangzott az ágyúlövés.</p>
<p>– No urak, mostan félre a palaczkkal, előre a karddal! Vége a
vendégségnek, most kezdődik a táncz!</p>
<p>A gazdák szaladtak erre, a vendégek arra; a poharak helyett
csörtettek a kardok, a mámor kirepült a fejekből egyszerre.</p>
<p>Simonyi készen volt.</p>
<p>Tudta, hogy körül van fogva, de azt is tudta, hogy máskor is
kivágta ő már magát ilyen bajból.</p>
<p>Roppant tömeg lovas és gyalog had jött ellene, tömérdek ágyúval,
s Simonyinak egész seregével a városon kellett keresztülhuzódni,
hogy Moret városába juthasson, melyet hogy mi oka volt neki minden
áron elérni, később azt is megmondom.</p>
<p>A mint seregei dob- és trombitaszó mellett csendesen vonulnak
végig Fontainebleaun, egyszerre csak elkezdenek rájuk az ablakokból
lövöldözni.</p>
<p>A jó franczia háziurak, kik az imént oly vigan durrogtatták a
pezsgős üvegeket, most még egyszer oly vigan durrogtatták a
puskákat uri vendégeik ellen. <span class="pagenum"><a name=
"Page_347" id="Page_347">-347-</a></span></p>
<p>Egy franczia zászlóalj belopódzott a császári kastélyba s
veszedelmes gátot vetett a visszavonulóknak.</p>
<p>Kívül-belül a veszedelem, a városon kívül ostromló sereg, belül
utczai harcz, akárki is el vesztette volna itt az eszét, csak
Simonyi nem.</p>
<p>Hirtelen leszállt lováról s három század gyalogságot az
Eszterházy ezredből magához véve, megtámadta velük a császári
kastélyt.</p>
<p>Az ellenség háromszor kirontott onnan, a kormányzó által
vezérelve, mindannyiszor vissza lőn verve, a harmadik rohamnál a
vörösképű maga is elesett s arcza fehér lett örökre.</p>
<p>E dühös viadal alatt idejük maradt a többi csapatoknak békében
átvonulni a városon, s midőn az egész hadtest kihuzódott, Simonyi
ismét lóra kapott, előre nyargalt, s a moreti országuton útját álló
francziákat széllyelverve, szerencsésen megérkezett Moret alá, mely
város a Loing vize mellett fekszik.</p>
<p>Már most megmondom, hogy miért kellett neki Moret városába
menni? Mert Simonyi nem csak azért volt jó katona, mert bámulatos
hőstetteket követett el, de még inkább azért, hogy mikor valami
nagy erőfeszítéssel hallatlan dolgokat vitt ki, mindig tudta, hogy
ez áldozatra ott szükség volt, s hős karjával nagy bajt hárított el
az egész seregről.</p>
<p>A velünk szövetséges würtembergi herczeg hadserege ott állt
Montereaux városában s a Simonyit üldöző sereg rendeltetése az
volt, hogy e hadsereget megkerülve, két tűz közé szorítsa.</p>
<p>A Loing vizén azonban csak Moretnál lehetett átmenni. Simonyi
feladata e szerint az volt, hogy az ottani hidat védje, a míg a
herczeg értesülhet a fenyegető veszélyről.</p>
<p>Idáig folytonosan védve tartá magát; itt szemközt fordult és
megállt.</p>
<p>Nyomról-nyomra engedé csak elfoglalni a tért, utczáról utczára
vívatá a harczot, s midőn a várost nem tarthatá <span class=
"pagenum"><a name="Page_348" id="Page_348">-348-</a></span> többé a
túlerő ellenében, hirtelen torlaszokat rakatott a híd előtt egy
malomból elhozott buzászsákokból s e sajátságos bástya mögött
folytatta a harczot.</p>
<p>A golyó, a gránát és tüzes röppentyű mint a jégeső hullott a
hídra, az ágyúk rést törtek a sánczban s a franczia hadoszlopok
rohammal foglalták el azokat. Simonyi népe csüggedni kezdett.</p>
<p>Ekkor ő maga szuronyos puskát ragadva kezébe, a gyalogság élére
állt s megrohanta az ostromlókat és elverte őket a hídról.</p>
<p>A golyó oly sűrűn dongott körülötte, mint a méhraj, de valamint
a méhek megismerik gazdájukat s nem szállnak rá, a golyó is
kikerülte Simonyit, s midőn mellette úgy pusztult az ember, hogy a
halottak állva maradtak egymás mellett, neki még a hajaszála sem
görbült meg.</p>
<p>Késő estig megtartá a hídfőt. Ott állt a halál kapujában
harczolva és lelkesítve bajnokait.</p>
<p>Midőn az est leszállt, akkor feladta a hidat s jól tudva, hogy
az ellenség sem képes őt tovább üldözni, egy rossz félreeső faluig
vizszahuzódott fáradt seregével, melynek házait előtte keresztül
ment hadak már jól kipusztíták.</p>
<p>Itt egy ajtó- és ablaknélküli házban megszállt, kifáradva
testben, de lélekben nem.</p>
<p>A tegnapi lakoma óta egy falatot sem evett még. Most eszébe
jutott, hogy egy darab kenyeret a csákójába dugott s azt most
elővevé onnan.</p>
<p>János káplár nem engedte, hogy ezredese oly szárazon
vacsoráljon; talált egy ablakban valami mécsest, abban volt egy kis
zsir, felkutatta a padlást, egy pár tojást lelt még ottan, abból
rántottát készített vitéz ezredesének. Hires szakács volt János
gazda, olyan jól esett gazdájának a mécses rántotta, mint hajdan
ujoncz korában a puskaporos gulyáshús; még az ujjait is megnyalta
utána.</p>
<p>– Nagy szakács kend János vitéz; jobban izlik a főzte, mint a
franczia szakácsok minden fűszerszámos mártaléka! <span class=
"pagenum"><a name="Page_349" id="Page_349">-349-</a></span></p>
<h3>XVI. BECSÜLET AZ ELLENSÉG FÖLDJÉN.</h3>
<p>Különös világ az ilyen háború. Ma ellenség, holnap jó barát
száll a házhoz; mind a kettőre egyformán kell mosolyogni; soha sem
tudja senki: a közelgő dandár jó szót hoz-e, vagy tüzet a
városra?</p>
<p>Simonyi abban kereste a becsületet, hogy népét, bármerre jár, az
ellenség tolvajnak, rablónak ne mondja. Különösen őrzé katonáit
attól, hogy durva szenvedélyeikkel a szép nemet meg ne sértsék. A
huszárnak a nélkül is olyan jó módja van, hogy a hol meglátják,
mindjárt megszeretik, hogy sértené meg hát az udvariasságot, a
mivel a női erénynek tartozik?</p>
<p>Hanem ez természetesen nem áll a kozákokra nézve. E nagy
szakállas, torzonborz hadfiak előtt futottak a franczia menyecskék
s azokra nézve szűkek voltak az udvariasság korlátai.</p>
<p>Bourg en Bresse városába érve, csodálkozva vevék észre a
hadfiak, hogy ebben a városban nincsenek fiatal leányok. Hová
lettek, hova tünhettek el?</p>
<p>Simonyi azt remélte, hogy itt nehány napig fog pihenhetni, azért
embereit jól bekvártélyozva, kiadá nekik a parancsot, hogy magát
mindenki tisztességes emberhez illően viselje, kiváltképen az
asszonyi nem irányában.</p>
<p>Az természetesen nem volt mondva, hogy borokat nem szabad inni;
tehát egynehány huszár, János vitéz vezetése mellett, megsejtve
valahol egy jó tágas pinczét, megszólítá a tulajdonost, hogy
engedje őket oda egy kicsinyt betekinteni.</p>
<p>Az ember térdre esett, úgy könyörgött, hogy ne kivánják azt
tőle, neki ott igen drága borai vannak.</p>
<p>«Hiszen csak nem fél tőle, hogy mind megiszszuk? Ide a
kulcscsal.»</p>
<p>A gazda remegve nyitá fel előttük az ajtót s im, a bámuló
huszárok hordók helyett harmincz szép fiatal leánykát <span class=
"pagenum"><a name="Page_350" id="Page_350">-350-</a></span>
pillantának meg maguk előtt, kiket a város lakói ide zártak
féltükben.</p>
<p>– No már ez nem nekünk való, mondá erre János vitéz; ne sirjatok
porontyaim!</p>
<p>Azzal becsapta az ajtót, bezárta azt s elvivé a kulcsot
Simonyinak.</p>
<p>Simonyi mosolyogva hallá e fölfedezést, s midőn bealkonyodott,
saját maga sietett az ártatlan szüzeket kiszabadítani önkénytes
fogságukból, s azután haza kisérteté őket udvariasan tiszteivel
szüléik házába, biztosítva mindenkit, hogy ha katonái közül egy
pajkos szóval is meg meri bántani őket valamelyik, azt rögtön főbe
löveti.</p>
<p>Ez emberséges rendtartással különösen megnyeré a becsületes
polgárok szivét, a kik már most nem bánták volna, ha mindig ott
marad is.</p>
<p>Minthogy pedig maga Simonyi is azt hitte, hogy egy napot
legalább ott tölthet, két szép arany óráját elküldé az óráshoz,
hogy igazítsa meg.</p>
<p>Délben azonban, a mint épen ebédnél ülnek, egyszerre hangzik a
riadó: jön az ellenség.</p>
<p>Rögtön lóra kellett ülni és gyorsan vonulni ki a városból,
folytonos csatározás mellett.</p>
<p>A jámbor lakosok akkor nem hogy megtámadták volna Simonyi
menekvő seregét, sőt maguk segítettek a huszároknak lovaikat
fölnyergelni, s siettették az elmaradozókat.</p>
<p>A mint Simonyi a város kapujához ér, odaugrik hozzá az órás s
nyujtja neki mind a két ott hagyott arany óráját.</p>
<p>Azokat bizony ott feledte volna, ha a jámbor franczia utána nem
szalad velök.</p>
<h3>XVII. A LYONI NAP.</h3>
<p>A francziák végerőfeszítése nem használt már, mindenütt tért
veszítettek: Augerau tábornok végre Lyonba vonta össze hadseregét,
azon kétségbeesett szándékkal, hogy ott az utolsó emberig fogja
védeni magát. <span class="pagenum"><a name="Page_351" id=
"Page_351">-351-</a></span></p>
<p>A szövetséges sereg a Rhone folyam innenső partjáról nézett vele
farkasszemet, s azon folyt a tanakodás, hol lehetne e folyón
általkelni Lyon ostromára?</p>
<p>A Rhone vize körülbelül olyan nagyságú mint a Tisza, de olyan
sebes mint a Kőrös, s a mikor megárad, hajóval is nehéz rajta
általkelni.</p>
<p>A francziák minden hidat leégettek maguk mögött, a dereglyéket
átvitték a tulsó partra s a folyam tavaszi áradása miatt tábori
hidat lehetetlen volt rajta verni.</p>
<p>Többször megpróbáltatták kozákokkal az átusztatást, de azok
mindig kénytelenek voltak visszatérni a ragadó ár forgói közül s
azt mondták, hogy az lehetetlen.</p>
<p>Ekkor érkezett meg a Hardegg-hadtesthez Simonyi.</p>
<p>Megérté, hogy miről van szó: még folytatását is tudta adni.</p>
<p>Nem elég átmenni a tulsó partra, de meg kell támadni Lyon
városát s megrémíteni a magát biztosságban hivő ellenséget.</p>
<p>Ez a munka az ő számára született!</p>
<p>Márczius 20-kán a Rhone vize szokatlanul sok jégtáblát sodort
hullámai között, annak jeléül, hogy valahol a magasabb részeken az
álló jég megindult.</p>
<p>Késő este, alkonyat után nekiindult Simonyi e jeges árnak három
svadron huszárjával és egy ezred kozákkal, hogy a tulsó partra
átusztasson.</p>
<p>A vezényszóra soronként bocsátkoztak az elszánt vitézek a hideg
habokba, középen a vezér, ki oly hidegvérrel kormányozott ott is,
mintha a köves országuton járnának.</p>
<p>Nemsokára az egész csapat a víz közepén uszott; nem látszott más
ki a habból, csak a lovak tüsszögő fejei, a huszárok övig
elmerülve, a kozákok lovaik nyakára borulva, messzenyuló
dárdáikkal.</p>
<p>Egy-egy éles jégtorlatot vitt közéjük a sebes hullám; egy-egy
paripa horkolva bukott el gazdástól. Az elmerülő lovag tudta, hogy
kiáltani vétek s uszott a másik lovába kapaszkodva, vagy elhalt, ha
a hidegtől görcs állt tagjaiba, egy jajszó nélkül. <span class=
"pagenum"><a name="Page_352" id="Page_352">-352-</a></span></p>
<p>A többi csendesen haladt előre.</p>
<p>A túlparton még csak őrei sem voltak az ellenségnek felállítva,
annyira hihetlen eszme volt, hogy itt valaki átjöhessen.</p>
<p>Az első sor végre partot ért, s sietett a többit kivonszolni a
vízből.</p>
<p>Elgyalázva a hidegtől, gémberedten jutott partra az egész
vakmerő csapat, facsaró víz minden ruha s fölöttük a hideg éjszaka,
csipős tavaszi szelével.</p>
<p>Simonyi azt gondolá, hogy a munka kimelegít s rögtön szétküldé
száz lovagját, hogy nyargalják be az utakat, s hirdessék
mindenfelé, hogy az egyesült hadsereg átkelt a Rhone folyamon, s a
Párisba vivő országutat fenyegeti.</p>
<p>A huszárok egész Lyon kapujáig száguldoztak, s a külváros előtt
felállított őrszemekre kezdtek lövöldözni.</p>
<p>A rémület leírhatatlan lett Lyonban, annyival inkább, mert ez
oldalról legkisebb veszélytől sem tartottak.</p>
<p>Augereau rögtön felpakoltatott s még azon éjjel kivonult
hadseregével a városból s reggelre a szürkülő hajnal megmutatá
Simonyinak a távol országutakon végig vonuló hosszú csapatokat,
mikből kivillogtak a szuronyok.</p>
<p>Az ellenség hadserege elhagyta Lyont.</p>
<p>De Simonyi még azt is megakarta tudni, hogy ki maradt ott?</p>
<p>Csapatjait vigyázatosan felosztva a város körül, maga kétszáz
huszárral és száz kozákkal megindult Lyon városába betekinteni.</p>
<p>És ez nem volt huszáros bohóság, a minőt egykor Homburgban
követett el. Ez egy bátor merénylet volt, melytől az egész egyesült
hadsereg előhaladása függött.</p>
<p>Meg kellett tudni: minő erő áll ellent Lyonban? és e tudósítást
megküldeni a fővezéreknek.</p>
<p>A feladat első fele könnyű, de a második nehéz.</p>
<p>Hogy fog Simonyi a vizen keresztül visszamenekülhetni, ha
üldözőbe veszik?</p>
<p>Ezt mind jól meggondolta és tett felőle. <span class=
"pagenum"><a name="Page_353" id="Page_353">-353-</a></span></p>
<p>A Faubourg de la Guillotiere elővároshoz érve, semmi
ellentállásra sem talált.</p>
<p>Hogy az út tisztán maradjon háta mögött, míg a hosszú
tekervényes főutczán végig haladt, mindenütt pisztolylövésnyi
távolban egy-egy kozákot hagyott hátra maga után.</p>
<p>Így jutott el egész a kőhidig, mely a belvárost a külsővel
összeköti.</p>
<p>Itt egyszerre János káplár, ki hat legénynyel, mint előőrs
lovagolt előre, megpillantja a piacz közepén álló franczia
lovasságot.</p>
<p>Egy egész hadoszlop volt ott még.</p>
<p>Azok is, a mint megpillanták a huszárokat, egyszerre megrohanták
őket.</p>
<p>Ez volt a legválságosabb óra.</p>
<p>Simonyi átlátta, hogy itt most visszafordulni annyit tesz, mint
biztosan elveszni.</p>
<p>Ha ők a városból ki engedik magukat szoríttatni, az ellenség
meglátja, hogy mily kevesen vannak; s ők fáradt, elcsigázott
lovaikkal mielőtt a parthoz érnének, össze lesznek aprítva, és ha
ujra meg akarják kisérteni a folyamon való átusztatást, egy sem
menekül meg közűlök.</p>
<p>Itt csak a kard segíthet ki!</p>
<p>Hirtelen összegyüjté embereit s egy svadronyával dühösen
szemközt csapva az ellenséggel, azt merészen visszaverte.</p>
<p>A francziák megfeszíték minden erejüket, hogy Simonyit
kiverhessék a síkra, de ő is elővette minden vitézségét, hogy őket
semmi áron ki ne bocsássa a szűk utczából.</p>
<p>Ez volt rá nézve az élet, vagy halál kérdése.</p>
<p>Végre a francziák fáradtak ki a kétségbeesett viadalban s nem
tudhatva meg, kik és mik következnek azon pár száz vitéz háta
mögött, a kik a főutcza torkát elfoglalva tartják? elcsüggedve
tértek vissza, felgyujták podgyászszekereiket s a vienni országuton
kivonultak a városból.</p>
<p>A következő pillanatban már Simonyi nem tudott semmit
<span class="pagenum"><a name="Page_354" id=
"Page_354">-354-</a></span> arról, hogy minő halálos veszedelemben
forgott, s hogy magához következetes maradjon, még ő rohant a futók
után s elfogott belőlük tömérdek tisztet, tábori készletet és vagy
háromszáz katonát.</p>
<p>Még aznap délben segítséget kapott Simonyi Hessen-Homburg
herczeg által s másnap reggel Lyon városa piaczán osztotta ki
parancsait; – zsákmányul nyerve ágyukat, táborszereket, s
megszabadult hadi foglyokat mindenféle nemzetekből.</p>
<p>E merész harcz jutalmául nyerte ott a csatahelyen a Lipót-rend
kormányzói keresztjét.</p>
<h3>XVIII. A SZERELMES OROSZLÁN.</h3>
<p>Még egyszer elszabadultak a harczok denevérszárnyú angyalai.</p>
<p>Még egyszer ki kellett húzni azt a kardot, mely már annyi véres
nyomot hagyott az ellenség földén. Még egy véres csata, melyen négy
óriás birkózott egymással.</p>
<p>Azután elcsendesült minden; a legnagyobb hős elbukott; Napoleon
elveszté a waterlói csatát, elveszté országát, elfogták, bezárták
nagy tenger közepébe, ott elmult, elveszett. Elcsendesült
minden.</p>
<p>Hüvelyébe csuszott a kard, kizöldült a véres mező,
Francziaország városaiban idegen urak parancsoltak.</p>
<p>Simonyi Marcigni városába rendeltetett kormányzónak, s a körül
fekvő három vármegye (departement) parancsnokának, melyet négy
zászlóalj gyalogsággal, saját ezredével s hat ágyúval tartott
megszállva.</p>
<p>A nagykállói köznemes fia, a tudatlan diák, három vármegyének
volt ura Francziaországban!</p>
<p>Marcigni városba érve, első éjjel mindjárt jelentik neki, hogy a
franczia lakosság zendülést forral, s a kis helyőrséget, melyet
Simonyi odahozott magával (serege nagy részét könnyebb élelmezés
végett a falvakra osztván szélylyel), éjszaka meg akarják támadni.
<span class="pagenum"><a name="Page_355" id=
"Page_355">-355-</a></span></p>
<p>Simonyi rögtön tudatá a maire-rel (városbiró), hogy ő békét jött
csinálni, de ha úgy kivánják, tud háborut is csinálni. Ha nem
tetszik a lakosoknak az, hogy ő csak oly kis sereggel tartja
városukat megszállva, a kedvükért hozhat oda még többet is: ám ők
lássák, hogy élelmezik?</p>
<p>Meg is tette, a mit mondott. Szélylyel levő csapatjait mind
berendelé a városba s beszállásolá a házakba, s várta, hogy hát ez
hogy fog majd tetszeni?</p>
<p>Nehány nap mulva tizenkét ifjú delnő, a város legszebb,
legtiszteletreméltóbb hölgyei jelentek meg a parancsnok
szállásán.</p>
<p>Egy fiatal marquisnő, olyan elmés és szelid, a milyen szép és
bájoló, szólt Simonyihoz az igazi érzés hangján.</p>
<p>Elmondá előtte a gyászt, melyet nemzetének elestén minden
honleány szive érez, csaknem mindegyiknek testvére, férje, édes
atyja maradt el a csatában. Minden háznak van halottja. Hivatkozott
a magyar bajnok nemes szivére, hogy nem fogja a megalázottak
szomoruságát új szégyennel is tetézni s örömét találandja benne, ha
azokat, kiket vitéz kardja elejtett, gyöngéd kezeivel
fölemelheti.</p>
<p>Simonyi perczenkint növekedő megindulással hallgatá a bűbájos
delnő szavait; midőn az sírt, nem állhatá meg, hogy ő is ne
könyezzen, midőn az könyörgött, nem állhatá meg, hogy szive el ne
lágyuljon, midőn az őt nemes férfinak nevezte, valóban az is
volt.</p>
<p>Meghajtá magát a hölgyek tiszteletreméltó arcza előtt, s azt
mondá nekik, hogy a kik kegyelmet kérnek tőle, azokhoz kegyelmes
fog lenni.</p>
<p>Egy hálateljes pillantás ama minden gyémánt ragyogásánál
fényesebb szemekből jutalmazá ez igéretét. – Ezen tekintet varázsa
soha sem mult el Simonyi szivéből.</p>
<p>Hisz még akkor csak harminczhét éves férfi volt, s huszonkét év
óta folytonosan a csatamezőn, nem ismerheté még, hogy mi a
szerelem? <span class="pagenum"><a name="Page_356" id=
"Page_356">-356-</a></span></p>
<p>Még aznap visszaparancsolá összevont seregeit a falvakba, csak
nehány századot tartva maga mellett. – Éjjel pedig tábori
zenekarával sorba járta a tizenkét delnő házait s ablakaik alatt
mindegyiknél három dalt fuvatott; kivéve a szép szónoknét: – ott
hatszor hangzott a zene.</p>
<p>Simonyi azontúl naponkint találkozott szép ideáljával, a
francziák megszerették a magyarokban ellenségeiket, s nem mult el
nap, hogy valamely háznál dalidó, műkedvelői szinjáték, s egyéb
társas vigalom nem tartatott volna kedvükért.</p>
<p>A hős, ki bevégzé Herkules tizenkét munkáját, legyőzetett a
tizenharmadikban: legyőzetett a szép asszony szép szemei által.</p>
<p>Ő, ki Montbilliárd várát egy nap alatt el tudta foglalni, egy
sokkal gyöngébb várnak, egy asszony szivének meghódításához alig
mert kezdeni.</p>
<p>Ha szép volt őt látni a férfiak elleni harczban, csupa
gyönyörűség elnézni a nők ellenében.</p>
<p>A milyen bátor és elszánt amott, oly gyöngéd és félelmetes itt.
Amott nyilt arczczal rohant az ágyútűznek, itt csak titokban mert
lépést haladni.</p>
<p>A marquisnőnek édes atyja falusi uradalmán lakott, nagyon
megfogható okokból félrevonulva a fővárosoktól, mikben idegen
seregek tanyáztak.</p>
<p>A marquisnő igen szerette édes atyját, az öreg marquis pedig
igen szeretett vadászni.</p>
<p>Ez időben pedig olyan állapotba jutottak a jámbor francziák,
hogy még a vadászfegyvereket is elszedték tőlök. Az öreg marquisnak
csak nézni lehetett a szalonkákat, de nem utánok lőni.</p>
<p>Simonyi megtudta az öregnek ezt a kinos állapotját, s rögtön
elküldött egy tisztet hozzá irott engedélylyel, mely szerint ez a
derék békességes hazafi tarthat annyi puskát, a mennyit csak akar,
s lőhet vele minden állatot, a mi neki megtetszik. <span class=
"pagenum"><a name="Page_357" id="Page_357">-357-</a></span></p>
<p>A vén marquis el nem tudta gondolni, honnan jön ez a kegyesség
egy oly vad idegen embertől, a ki neki soha hirét sem hallotta; de
a kiről hallhatott ő annál többet.</p>
<p>Midőn azután a marquisnő egy napon édes atyját meglátogatta,
bámulva hallá az öreg úr által Simonyit magasztaltatni; kit
szivében ő is a legderekabb férfiak közé számított.</p>
<p>Simonyi pedig azalatt, míg szivének bálványa atyját látogatta,
megtudva, hogy mely nap fog visszatérni, épen rózsavirágzás idején
a környékben minden rózsát összevásároltatott s Saint-Piertől egész
Marcigni városáig behinteté vele az utat, úgy, hogy a visszatérő
delnő igazán «térdig járhatott a rózsában», mint a nóta mondja.</p>
<p>Ki tett volna fel ennyi találékony gyöngédséget arról a
férfiról, a ki eddig csak véres fejekkel szokta behinteni az utat,
a merre járt?</p>
<p>Ez eszme becsületére vált volna akár egy költőnek, – akár egy
római császárnak.</p>
<h3>XIX. SZERELMES SZÍV, KEGYELMES SZÍV.</h3>
<p>Hej kemény régula a hadi régula! de legkeményebb az a törvény, a
mit győzelmes urak diktálnak a legyőzöttek elé.</p>
<p>A francziák nehezen szokhattak azon gondolathoz, hogy ő nekik
már most idegen parancsol, s kivált faluhelyen nem egyszer
megtörtént, hogy Simonyi gyalog horvátjai közül el-eltettek egyet a
láb alól, a ki azután nem jött elő, mikor a lénungot osztották.</p>
<p>E miatt azon vas törvény lőn kimondva, hogy a mely faluban ily
orvtett követtetik el, azt porrá kell égetni, és a bűnösöket minden
irgalom nélkül főbe lövöldözni.</p>
<p>Egyszer Simonyi elé is három ilyen ellenszegülőt hoztak: egy
öreg földmívest és két ifjú legényt.</p>
<p>Tettüket nem tagadták, lőttek Simonyi embereire; valakit
<span class="pagenum"><a name="Page_358" id=
"Page_358">-358-</a></span> meg is sebesítettek; úgy fogták el
őket, fegyverrel kezükben.</p>
<p>Ezeknek az életéért sem adott volna már senki egy eltört
dorombot.</p>
<p>Elitélték őket mind a hármat, ki is tették már a siralomházba.
Az öreg franczia csak azon könyörgött, hogy az ő tetteért ne
gyujtsák fel szülötte helységét, ne büntessenek miatta annyi
ártatlant is.</p>
<p>Mikor már ki voltak téve a siralomházba, jön gyászba öltözve a
tizenkét delnő ismét Simonyihoz.</p>
<p>A bájos marquisnő lábaihoz borult és sírva könyörgött az
elitéltekért.</p>
<p>– Hiába, nem lehet!</p>
<p>Simonyi maga szeretett volna inkább a delnő lábaihoz borulni; de
a törvény szigorú volt.</p>
<p>– Nem lehet, nem lehet.</p>
<p>Azzal bocsátá el a hölgyeket, hogy nem adhat kegyelmet. Még a
marquisnő is hiába nézett rá könyes szemeivel, hiába szólt hozzá
reszkető szavával, hiába szorítá kezét dobogó kebléhez.</p>
<p>A törvény szigorú!</p>
<p>A mint a delnők eltávoztak, Simonyi felhozatta magához a három
lánczbavert rabot.</p>
<p>– Elkészültetek-e a halálra? kérdé tölük.</p>
<p>Azok felelék, hogy készen vannak.</p>
<p>– Óhajtjátok-e látni az angyalokat?</p>
<p>Azok egymásra néztek, és mit mondhattak volna egyebet, mint,
hogy óhajtják.</p>
<p>– No hát menjetek el * * marquisnőhöz, és csókoljátok meg
kezeit, mert bizony mondom, hogy ő volt a ti őrangyalotok, a kinek
köszönhetitek, hogy most életben maradtok, és visszatérhettek
családaitokhoz, és falvaitok el nem pusztíttatnak. Hagyjátok itt a
lánczokat, azokat nem adom oda.</p>
<p>A marquisnő szomorúan ült odahaza, a midőn a három megszabadult
boldogtalan az öröm és hála könyeit sírva <span class=
"pagenum"><a name="Page_359" id="Page_359">-359-</a></span> jő
hozzá és lábaihoz borulva, köszöné nagy zokogás közt az ő jóságának
megmentett életét.</p>
<p>A vén földész sírva mondá el, hogy őt hét árva gyermek várja
otthon, kiknek anyjuk sincsen, azoknak hálaimája egyesülten hat fel
az egek urához jóltevőnőjükért.</p>
<p>A marquisnő el volt ragadtatva Simonyinak e tette által.</p>
<p>Mások gyémántokat ajándékoznak kedveseiknek, mások igaz
gyöngysorokkal iparkodnak megnyerni imádottaik szivét; Simonyi
drágább gyémántokat és gyöngyöket tudott adni annak, a kit
tisztelve szeretett: a megmentett honfiak hálakönyeit. – És a szép
delnőnek bizonyára kedvesebb volt ez a szép ajándék a tengerek és a
hegyek minden rejtett kincseinél.</p>
<h3>XX. A HŐS ÉS A POÉTA.</h3>
<p>Volt Marcigni városában egy póéta. (Boldog Francziaország, ő sem
szűkölködik versírókban.) Ez a poéta csak annyiban különbözött a
magyarországi versíroktól, hogy neki tulajdon háza volt, és kocsit,
lovat tartott.</p>
<p>Simonyi táborkarában pedig volt egy magyar születésű törzstiszt,
a ki különben igen jó és jámbor erkölcsű ifjú volt, de arcza
rettenetesen alkalmas volt arra, hogy a gyönge szivű embereket arra
a gondolatra vezesse, hogy Magyarországon vannak olyan vad emberek,
a kik emberhússal élnek.</p>
<p>Sűrű kondor haja, vastag szemöldöke, kiduzzadt ajkai, ripacsos
ábrázata nagyon jól hitelesíték e félelmes elővéleményt.</p>
<p>A sors, ez a poéták által különösen elhasznált eszköz, most az
egyszer boszút állt egyik üldözőjén s úgy hozta, hogy az ijesztő
hadnagy épen az ő házához jutott szállásra.</p>
<p>A gyönge szívű Bressau (a poéták gyöngeszívűek szoktak lenni)
úgy megrettent rémületes vendégétől, hogy ijedtében ott hagyta
házát, mindenét s kifutott egy özvegy <span class=
"pagenum"><a name="Page_360" id="Page_360">-360-</a></span> grófné
jószágára, onnan írt siralmas verseket a párisi divatlapokba,
mikben keservesen zengedezé meg, milyen pogányok ütöttek tanyát
muzsái csendes templomában, hogy festenek bajuszokat az
irószobájában felaggatott tudósok arczképeinek vandal
kegyeletlenséggel.</p>
<p>A pajkos tisztek e verseket azzal torolták vissza, hogy a poéta
kocsiját elfoglalva saját használatukra, ráfestették nagy betűkkel:
«a múzsák szekere», úgy jártak vele városszerte, hogy minden ember
kaczagott, a ki látta.</p>
<p>A torzonborz fiút pedig egy becsületes szatócshoz szállásolta be
Simonyi, a ki épen úgy megrettent tőle, miként Bressau, a
poéta.</p>
<p>Minden ember megszökött előle a kétemeletes házból, s a jámbor
tiszt két napig nem lelt senkit az egész rengeteg épületben.</p>
<p>Harmadnap nagy félve benyitja rá az ajtót a gazda, s látva, hogy
a tiszt az ablakon kikönyököl, bátorságot vett magának megszólítani
őt diákul.</p>
<p>«Qualem religionem habes? Comedes ne suillam?» (Mi valláson
vagy? Eszel-e sértéshúst?)</p>
<p>A tiszt hátra nézett: a gazda kiugrott az ajtón, le a lépcsőn, s
úgy elszaladt, hogy soha sem látta az többet. Nyilván csakugyan azt
hitte a jámbor franczia, hogy a magyarok pogányok, a kik nem eszik
a disznóhúst. – Oh a francziáktól kitelik az ilyen tudomány!</p>
<p>Történt azonban egyszer, hogy a hirhedett magyar hőst ugyanazon
udvarias grófné, a kihez a póéta menekült, meghivá tiszti karával
együtt ünnepélyes mulatságra.</p>
<p>A tréfás tisztek oda is elvitték magukkal a múzsák szekerét, a
min az egész jókedvű világ utczahosszant nevetett; a ki nem
nevetett csupán, az hihetőleg maga volt Bressau poéta.</p>
<p>Senki sem tudta, hogy ő ott van. Tudtak is nála nélkül mulatni;
ő pedig az alatt, a míg az urak vigadtak, egy szomszédszobában ült
és rágta a tollat, és írt verseket.</p>
<p>Valjon miféle verseket írhatott? <span class="pagenum"><a name=
"Page_361" id="Page_361">-361-</a></span></p>
<p>Az ebéd vége felé járt már, a midőn a grófné intésére kinyilt a
rejtek szoba ajtaja s kilépett rajta – Bressau poéta: egyik kezében
nagy borostyán koszorú, másikban a megírt vers. – Odajárult
Simonyihoz, szépen meghajtá magát előtte; a koszorút letevé a
tányérjára, a verset pedig elszavalta szépen az egész társaság
előtt.</p>
<p>A vers pedig igen szép volt. Simonyi az egekig magasztaltatott
abban egy franczia költő által, a miért a francziákat olyan vitézül
aprította; hasonlíttatott Nagy Sándorhoz, Achilleshez, Bayardhoz, s
más afféle ó és új világi híres verekedőkhöz; elhalmoztatott a
vitéz és dicső melléknevek minden a szótárakban feltalálható
változataival s utoljára több vitéz társaival együtt
«Francziaország megmentőjének» nevezteték el.</p>
<p>Simonyinak önmagán való uralkodását igen fényesen tanusítja az,
hogy e poétával nem bánt kegyetlenül, sőt inkább leülteté őt maga
mellé, s a grófnénak azt mondta, hogy ő a tudományoknak és a
szépirodalomnak nagy kedvelője s következőleg Bressau urat is
magasra becsüli s óhajtja, hogy a franczia irodalomnak több ily
jeles költői legyenek, miként Bressau úr.</p>
<p>Ennél jobbat, a körülményekhez képest, nem is kivánhatott volna
a szegény francziáknak.</p>
<p>A múzsák kegyeltjét azután borral is kinálták. Ivott a jámbor;
annyira ivott, hogy utóljára ő maga kérte azt a rettenetes tisztet,
hogy menjen vissza hozzá szállásra; s fogadta Simonyinak, hogy az
egész háborút le fogja mind írni versben s tönkre teszi vele az
Iliást, Odysseát s más afféle ponyvára való firkálmányokat;
geneologiáját pedig felviszi Simonidesig, a ki nagy bölcs volt és
poéta, még pedig görög nem-egyesült.</p>
<p>Simonyi mind e mellett elismeré, hogy Bressau úr igen tudós és
derék ember, s olyan kiméletes volt, hogy még ezután is mindenkinek
azt mondta, hogy a francziák legnagyobb költője Marcigniban lakik.
<span class="pagenum"><a name="Page_362" id=
"Page_362">-362-</a></span></p>
<h3>XXI. A HŐS ASSZONY.</h3>
<p>Valami összekoczanás volt a katonák és lakosok között; egy
franczia polgártárs úgy talált a kanalával fejbe ütni egy huszárt,
hogy az rögtön leesett lábáról. – Képzelhetni, mekkora kanállal
esznek a francziák, ha akkorát lehet vele ütni, hogy egy huszár
leessék a lábáról?</p>
<p>A gonosztevő, a ki a perduellis kanállal merte érinteni a huszár
fejét, elszaladt világgá, hanem a helyett elfogták az apját,
bezárták, s azt mondták, hogy míg elő nem teremti a fiát, addig ki
nem eresztik.</p>
<p>Két óra mulva egy fiatal pórlegény jelenté be magát Simonyinál,
mondván, hogy ime ő a vétkes, büntessék őt s azután legyen vége a
keresetnek.</p>
<p>Simonyi nem késett rögtön itéletet mondani rá: a fatalis
kerekségű számot, a huszonötöt, mely alatt a magyar nyelvben
annyira megszoktunk botot érteni, hogy már szinte fölöslegesnek
tartjuk utána mondani.</p>
<p>Élt azonban Simonyi azzal a gyanuperrel, hogy majd ha megtudják
ezt az itéletet az ő rimánkodó hölgyei, megint rajta rontanak, s
lekönyörgik a huszonöt botot; e miatt megparancsolá, hogy minden
ajtóhoz kettős őrt kell állítani, a kik az itélet végrehajtásáig
semmiféle rendű, rangú, nemű és nemzetségű teremtett lelket hozzá
be ne bocsássanak.</p>
<p>Jól számított.</p>
<p>Még ki sem huzták a derest, midőn a tizenkét delnő újra
megjelent a háznál kegyelemért könyörgendő.</p>
<p>Szegénykéket mindenütt elutasíták.</p>
<p>«Később tessék jönni. Az ezredessel nem lehet most szólni.
Fontos dolgai vannak» stb. stb.</p>
<p>Az árva hölgyek sirtak, ríttak, de az mind nem használt semmit,
az ajtók zárva maradtak.</p>
<p>Ekkor egy franczia tábornok neje, Demeran asszonyság, azon
merész ötletre jön, hogy ha zárva vannak az <span class=
"pagenum"><a name="Page_363" id="Page_363">-363-</a></span> ajtók,
nyitva vannak az ablakok; be kell hozzá menni az ablakon!</p>
<p>Az őröknek már az nem volt parancsul adva, hogy az ablakon se
ereszszenek be senkit.</p>
<p>Tessék.</p>
<p>A bátor amazon, társai segélyével, hirtelen egy lábtót kerített
elő; azt nekitámasztották az első emelet egyik nyitott ablakának s
Simonyi egyszer csak azon veszi magát észre, hogy az ablakon
keresztül rohan be hozzá egy kipirult arczú delnő, s mielőtt
elfuthatna előle, megragadja kezét és el nem ereszti, a míg meg nem
hallgatja kegyelemkérését a szegény elitélt számára.</p>
<p>Simonyi sem volt még ilyen kelepczében soha. A nő fogta, neki
nem volt hová menekülnie.</p>
<p>– De asszonyom. A vétkest meg kell büntetnem, különben maholnap
fényes nappal agyonütik a katonáimat. Hiszen nem lesz neki nagy
baja. Egynehány ütleget kap s tovább mehet.</p>
<p>– Egynehányat? De mennyi az az egynehány?</p>
<p>Simonyi sejtette, hogy itt alkura kerül a sor, azért úgy tett,
mint a falusi zsibárus, a ki százra tartja, a mit huszonötért akar
adni.</p>
<p>– Nem sok; csak száz bot.</p>
<p>– Száz bot! sikolta fel a delnő, és ijedten nézett az
ezredesre.</p>
<p>– No igen. Ez kerek szám.</p>
<p>– De uram, hisz az embergyilkolás. Abba bele kell halni.</p>
<p>– Dehogy kell; a muszkánál ötszázat is szoktak leszámlálni.</p>
<p>– Az nem lehet, az nem szabad. Elég lesz neki tíz.</p>
<p>– Asszonyom, hogy ne mondjon ön udvariatlannak, ime a kegyed
édes szavaiért elengedem neki felét, legyen ötven.</p>
<p>– Nem, nem, tizenkettő a legtöbb; ön oly derék, vitéz magyar
ember, ugyan mit fukarkodik olyan dologgal, a mi önnek semmit sem
használ. <span class="pagenum"><a name="Page_364" id=
"Page_364">-364-</a></span></p>
<p>– Legyen tehát, én engedek még huszonötöt, legyen huszonöt; de
azon alól nem adom.</p>
<p>E pillanatban csattant az első ütés odalenn az udvaron, követve
a bántott ember jajgatásától. Demeran asszonyság e hang hallatára
elájult.</p>
<p>Simonyi futott illatos üvegért, pohár vizet hozott s a mint az
elájult delnőt nagy gyöngédséggel siet ápolgatni, egyszer csak
felugrik az ájultából s mind a tíz körmével nekiesik az ezredes
hajának, dühösen kiáltva:</p>
<p>– Vagy megöllek téged, vagy magam halok meg; de megmutatom, hogy
franczia nő vagyok.</p>
<p>Simonyi mit tehetett egyebet, mint hogy ölébe vonta a
veszedelmes ellenséget s a gyilkos kezecskéket megragadva,
egyenkint megcsókolgatá, és sietett kapitulálni az eléje irt
föltételek alatt. A franczia legényt a tizenkettedik botnál
szabadon bocsáták.</p>
<p>Demeranné erre kiengesztelődött. A megbüntetett franczia feljött
Simonyihoz és megköszöné a vele tett szivességet, és kérdezé, hogy
már most e vétség miatt többet nem fognak-e senkit bántani?</p>
<p>Simonyi biztosítá, hogy többet nem lesz róla szó.</p>
<p>A szegény fiu akkor vallá meg, hogy tulajdonképen nem is ő volt
az, a ki a katonát főbe ütötte, hanem a testvére.</p>
<p>Simonyi csodálkozva kérdezé, hogy hát miért jelenté ő fel
magát?</p>
<p>– Bátyám családos ember, apám öreg, felelt a fiu; nem akartam,
hogy ők szenvedjenek.</p>
<p>– Nem gondoltál rá, hogy hátha halálra fogsz itéltetni?</p>
<p>– El voltam rá készülve.</p>
<p>Demeran asszony büszkén monda az ezredeshez:</p>
<p>– Látja ön, ilyen a franczia!</p>
<p>Simonyi megköszönte a delnőnek, hogy a derék ifjú büntetésének
felét lekönyörögte, azután megajándékozta azt és úgy bocsátá
haza.</p>
<p>Talán magában azt is elismeré, hogy ez volt az első franczia, a
ki Simonyit legyőzte. <span class="pagenum"><a name="Page_365" id=
"Page_365">-365-</a></span></p>
<h3>XXII. AZ ELITÉLT.</h3>
<p>Nagy bűnt követett el két vitéz huszár.</p>
<p>Loptak, szöktek, törvényt rontottak. Ellenség földén, békesség
idején rosszul viselték magukat.</p>
<p>A hadtörvény mind a kettőt halálra itélte.</p>
<p>Szép két deli legény volt mind a két elitélt; mikor a
siralomházba kitették mind a kettőt, a jó franczia nép seregestül
tódult látásukra, és a ki csak látta őket, mind arra fakadt, hogy
milyen kár lesz értük!</p>
<p>Hordtak nekik ételt, italt, pénzt hánytak a tányérukra,
biztatták, vigasztalták őket, hogy majd kegyelmet kapnak. Kivált a
szép nők és fiatal leánykák háromszor is visszajöttek őket újra
megnézni s alig tudtak tőlük megválni azzal a gondolattal, hogy
ilyen két szép ifjú legényt mért tesznek halottá?</p>
<p>Pedig hiszen ellenség volt mind a kettő.</p>
<p>Különös alkotása a női sziveknek! ők a szerencsétlent még az
ellenségben is szánni tudják. A kegyelmet kérő delnők most is
megjelentek az ezredes előtt s épen oly igaz könyekkel tudtak
könyörögni nála a két elitélt huszárért, mintha azok is honfiaik
volnának.</p>
<p>A marquisnő is ott volt köztük, ott madame Demeran is. Amaz
kért, ez fenyegetett. Simonyi az egyiktől tréfásan félt, a másikat
igazán szerette.</p>
<p>Azt válaszolá nekik, hogy majd az itélet végrehajtásának
órájában megtudják határozatát.</p>
<p>A második nap reggelén két ifjú hajadon jelent meg Simonyi
előtt, két szép polgárleány, kik őt azon különös kérelemmel lepték
meg, hogy ők készek azon két elitélt bűnöshöz nőül menni, ha az
ezredes kegyelmet ad nekik.</p>
<p>Hiába mondá nekik Simonyi, hogy azok rossz, gonosztevő ficzkók,
a kiket kár volna a haláltól megváltani ilyen két szép leány
szivével; az ártatlanok mégis csak azt <span class=
"pagenum"><a name="Page_366" id="Page_366">-366-</a></span>
mondták, hogy együtt akarnak élni, halni a két deli
halálraitélttel.</p>
<p>Végre nekik is azt válaszolta, a mit a marquisnőnek, hogy
várjanak az itélet végrehajtásának órájáig, akkor majd meglátják,
mi történik.</p>
<p>Eljött a harmadnap, megvirradt a reggel, két deli magyar
legénynek hajh sötét éjszaka!</p>
<p>Felöltözteték őket szépen, fehér gyolcsingbe, fekete fátyollal;
a sok szép hölgy sírva kötözé karjaikra a gyönyörű
selyemszalagokat.</p>
<p>Felültették őket a szekérre, megszólalt a lélekharang, gyászzene
hangzott végig előttük az utczán. A merre elhaladtak, az ablakokból
virágokat szórtak rájuk, s úgy siratták őket végig – végig – a szép
magyar legényeket a szép franczia menyecskék.</p>
<p>Kivitték őket a Loire partjára, ottan volt egy szép virágos
mező, szép virágos mezőben csunya megásott sír; az előtt
megálltak.</p>
<p>A kisérő katonaság erős négyszögbe állt; a hadbiró felolvasá az
itéletet, a két elitélt szemeit beköték selyemkendővel; egyiket
jobb felől, másikat balfelől letérdepeltették.</p>
<p>A pap imádkozott velök, a körülálló nép zokogott helyettük;
tizenkét granátos előttük állt megtöltött fegyverrel.</p>
<p>Két szép polgárleány egymás kezét fogva úgy nézett reájuk:
valjon meghalnak-e? A két deli legény. – Dob pördült, fegyver
zördült, hat granátos csője neki volt intézve az egyik elitélt
szivének.</p>
<p>Csak a szót várják még. Egy, kettő, három percz: «tüzet
legények!» a lövés eldördült, egyszerre mind a hat. Deli legény
eldült szépen a pázsitos mezőre, piros vére csak úgy omlott apró
sárga virágokra. Azok piros virágok lettek egybe.</p>
<p>Dob pördült, fegyver zördült, másik hat granátos is fölemelte a
halállal terhelt csőket, – midőn egyszerre felsikoltott a nép:
<span class="pagenum"><a name="Page_367" id=
"Page_367">-367-</a></span></p>
<p>– Megálljatok. Fehér kendő lobog! kegyelem érkezik.</p>
<p>Sebes vágtatva jött fehér kendővel kezében egy lovas
hadsegéd.</p>
<p>«Kegyelem, kegyelem!»</p>
<p>A második vitéz élete megmaradt.</p>
<p>A nép örömriadással kisérte vissza a megmenekültet a városba,
víg zene ment előtte; a kik jelen voltak, örömmel beszélték
másoknak: hogyan menekült meg a szép deli legény?</p>
<p>Pedig hát mi volt az nekik?</p>
<p>Nem rokon, nem barát, nem honfitárs; sőt inkább üldöző ellenség,
kit a csatatéren lelőni, levágni dicsőség lett volna.</p>
<p>És most úgy örültek mégis, hogy az ifjú huszár nem veszett
halálba.</p>
<p>Ilyen a franczia nép.</p>
<p>A két szép hajadon ismét megjelent Simonyinál és könyörgött
előtte, hogy ha már csak egyet hagyott élve a két szép idegen
ifjúból, engedné meg annak, hogy válaszszon közülök; egyiránt szép
volt mind a két lány, egyiránt gazdag és tiszta, ártatlan
szívű.</p>
<p>Simonyi megszánta őket, – és nem adta meg kérésüket.</p>
<p>– Menjetek gyermekim haza, s ne ábrándozzatok felőle, a szép
deli ifjúnak szíve bűnökkel teli. A ti jó lelketek ne szenvedjen ő
miatta.</p>
<p>Jól is mondta; mert a kegyelmet nyert fiu később hírhedett
zsivány lett; s számtalanszor megbánatta Simonyival, hogy ama nehéz
órában nem ezt küldötte legelől.</p>
<p>A két szép szűz pedig, nem nyerhetve meg az élőt, elrablá
legalább a halottat.</p>
<p>Még azon nap éjszakáján felásták a behantolt sírt, kivették a
megöltet belőle, elvitték őt magukkal; soha sem tudta meg senki,
hová rejthették el őt?</p>
<p>Költeménynek is szép volna; pedig eként történt az meg. És ilyen
regék születnek akkor, ha két oly hővérű nép, mint a magyar és
franczia, egymás szemeibe pillant. <span class="pagenum"><a name=
"Page_368" id="Page_368">-368-</a></span></p>
<h3>XXIII. TOLDI UTÓDA.</h3>
<p>Egy izben találtam már hősünket Toldihoz hasonlítani, a hajdani
hős lovaghoz, újra eszembe jut ez a magas példány, midőn Simonyit
Párisba kisérem.</p>
<p>Napoleon leköszöntetése után az egyesült seregek szállották meg
Párist.</p>
<p>A franczia tisztek között volt egy hires bajvívó; termetére is
Simonyihoz hasonló, a mellett gyakorlott mindennemű
fegyverforgatásban; egész életében nem tanult egyebet.</p>
<p>Ez a közhelyeken, sétányokon és kávéházakban mindig
belekötelőzködött a porosz, angol, muszka és osztrák tisztekbe,
gunyolta, ingerelte őket; a minek rendesen párbaj lett a vége.</p>
<p>A franczia óriás rendesen levagdalta ellenfeleit s ilyenformán
sokat megpiszkolt a győztes hadseregből.</p>
<p>Egyszer Simonyival lett találkozása. Vitézváry hire úgy járt
mindenütt előtte, mint nap előtt a hajnal; tudták azt már Párisban,
hogy ő oda fog jönni és aztán Simonyi nem is volt az az ember, a ki
szerette az incognitót: – pompásan járt, ezüsttől ragyogó hintóban,
akár egy fejedelem. Ráakadhatott, a ki kereste.</p>
<p>A franczia viador talált is könnyen alkalmat összetűzhetni
vele.</p>
<p>Nyilvános helyen elkezdte előtte ócsárolni az egyesült
hadsereget, leszállítá diadalaikat, gúnyolta Simonyi hadi tetteit,
és végre még nemzetét is.</p>
<p>Elég volt!</p>
<p>A magyar bajnok levonta keztyűjét kezéről s odaveté azt a
francziának. Néhány szóval elvégezék mikor és hol fognak egymással
találkozni?</p>
<p>Simonyi azt mondá a francziának:</p>
<p>– Ez a viadal kettőnk közül egyikünknek utolsó viadala lesz.
<span class="pagenum"><a name="Page_369" id=
"Page_369">-369-</a></span></p>
<p>– Én is úgy akarom, felelt ez.</p>
<p>– De erről ne szóljunk senkinek, mondá Simonyi, ki nem akarta,
hogy a fejedelmek megtudják, miszerint ők életre halálra akarnak
harczolni; a mikor megtiltanák a párbajt.</p>
<p>Mert a katonák között (bár a polgári törvények tiltják) nagyon
szokásos a párbaj, s a katonai becsület épségben tartására
mulhatlan is. És az ilyen párbaj rendesen csak első vérre szokott
menni. A mint valamelyik sebet kap, a jelenlevő párbajsegédek, kik
felemelt kardokkal mindegyik vívó fél baloldalán állnak, közbe
rohannak, a kardokat leverik s vége a viadalnak.</p>
<p>Sőt néha a nemesebb részekre intézett vágások is tiltva vannak;
a vívók nyakára erős szőrnyakravalót kötnek, a jobb kéz csuklójára
vastag selyem kendőt csavarnak, hogy valamikép életeret ne
találjanak ketté vágni. Szabad a vágás csupán a fejre, arczra,
mellre és karra, mint a hol kevésbbé lehet életveszélyes sebeket
kapni.</p>
<p>Simonyi párviadalánál is megtörténtek mind ezen elővigyázati
rendszabályok. Több főtiszt és fejedelmi uraságok voltak jelen a
teremben, hol a viadalnak végbe kellett menni. Kiváncsi volt
mindenki ez érdekes harczra, melyben két oly hires férfi, mint
Simonyi és a franczia Herkules mérkőznek meg egymással.</p>
<p>Mert a hány csatája volt Simonyinak a nyilt csatamezőn, talán
még több harcza volt ellenfelének titkos párbajokban, mik azért
közbeszéd tárgyai voltak, s mikben amaz ép úgy diadalmas volt
mindig, mint Simonyi az ütközetekben.</p>
<p>Vajjon melyik fog győzni?</p>
<p>Legtöbben azt állíták, hogy a franczia. A csatában való harczhoz
egészen másnemű ügyesség és bátorság kell, mint a párviadalihoz.
Soknak nem is ment az a fejébe, hogy egy oly ügyes, kitanult
franczia hőst egy magyar mészáros fia meg tudjon szabdalni.</p>
<p>Midőn a két férfit kiállíták egymással szembe s kezükbe
<span class="pagenum"><a name="Page_370" id=
"Page_370">-370-</a></span> adták a kardokat, Simonyi azt mondá a
jelen volt tanuknak:</p>
<p>– Uraim, önök hallották, hogy ez ember nemzetemet gyalázta.</p>
<p>Azok el nem tudták gondolni, hogy miért hivatkozik most
erre?</p>
<p>«Vigyázz!» hangzott mindkét részről. A vívók kettős toppanása
jelenté a harczot; a kardok előre meredtek, szem szembe nézett, a
test mozdulatlanul állt előre hajolva; – azután összecsattantak a
kardok.</p>
<p>Csak egy perczig tartott a viadal; a nézők csak két
villámgyorsan ütő kardot láttak, azzal összerogyott a franczia, egy
szó nélkül, egy végső mozdulat nélkül: – a feje ketté volt hasítva,
homlokától kezdve az álla hegyéig.</p>
<p>– Önök hallották, hogy nemzetemet gyalázta. Ismétlé Simonyi
kardját megtörülve – az első vértől.</p>
<p>A kik azt látták, félő bámulattal tekintének rá; ez mestervágás
volt, a magyar mészáros fia most remekbe vágott.</p>
<p>Azontul nem is kivánt vele senki párbajt víni, sem egész testre,
sem első vérre.</p>
<h3>XXIV. A HUSZÁR BÉCSBEN IS ÚR.</h3>
<p>Isten hozzád szép Francziaország; bátor férfiak, szép asszonyok
hazája!</p>
<p>Isten hozzád dicsőség mezeje, hőstettek napjai!</p>
<p>Isten hozzátok ti boldog városok, hol a magyart még
ellenségképen is oly szivesen látták!</p>
<p>Soha sem voltak ott olyan víg dalidók, soha sem voltak a
templomok oly látogatottak, mint a magyar huszárok ott léte
alatt.</p>
<p>A vitézeknek vissza kelle térni hazájukba.</p>
<p>A jó Simonyi búcsut vett szép védenczétől, a marquisnőtől. Csak
a végső pillanatban, midőn az érzésnek többé nem lehet parancsolni,
tudta meg, hogy mennyire szeretteték. <span class=
"pagenum"><a name="Page_371" id="Page_371">-371-</a></span></p>
<p>Midőn egy kis németországi falun keresztül utazva, ugyanazon
gazdához szállt be, kinél sok év előtt volt szállva, mint fiatal
őrmester, a kis leánykák – most már mind eladó szüzek – ráismertek,
s örömtelten kiálták: «a jó őrmester megérkezett!»</p>
<p>És az egész falu népe, boldog emlékektől buzdítva, kiáltá
utánuk:</p>
<p>«Itt van a jó őrmester.»</p>
<p>A jó őrmester már akkor világhírű hős volt, és a legfényesebb
urak egyike, ki szegény ismerőseit mégis oly szivesen fogadta.</p>
<p>A hazatérő hősre nagy becsület várt ide haza; a vezénylete alatt
levő ezred főlakhelye eddigelé Gácsországban volt, most azt az
uralkodó különös kegye kitüntetésül egyenesen a birodalmi
fővárosba, Bécsbe tette által.</p>
<p>E fényes városban sok szép látni való volt akkor is, de a
legszebb, a mit látni lehetett, mégis csak Simonyi huszárezrede
volt.</p>
<p>Mikor az bevonult hosszú diadalútjáról, elül harminczkét lovas
zenésze, ősmagyar kaczagányokban, gazdag arany sujtásokkal, kiket
egy termetes szerecsen, fényes keleti ruhában vezényelt ezüst
buzogánynyal kezében; a tisztek csojtáros mentékben, kócsagos
kalpagokkal; az egész ezred tetőtül talpig újan öltöztetve, a lovak
sallangos csojtárai ragyogók, maguk is délczegek, s mikor végig
hangzott Bécs fényes útczáin Lavotta magyar indulója, melyre minden
paripa úgy kezdett tánczolni, mintha ő is tudná, hogy huszárt visz
a hátán Bécsnek városába; a délczeg vitézek szemei örömtül
szikráztak; hajh akkor a jó bécsi népnek kevés volt az ablak, még a
házak teteje is megtelt emberekkel; úgy szórták reájuk az özön
virágot, úgy hangzott eléjük a sok «hozott Isten!» Az is magyarul
szólt, a ki egy szót sem értett.</p>
<p>Különös dolog az, én magam sem tudom okát adni, honnan, miért
vagyon? hiszen más katonák is lehetnek vitézek, szeretetreméltók,
de nem tünik az úgy fel, mint <span class="pagenum"><a name=
"Page_372" id="Page_372">-372-</a></span> a huszár; egyetlen huszár
látása jobban felvillanyozza az embert, mint más akármiből
száz.</p>
<p>Volt ez időben egy hirhedett szinmű, mit a bécsi szinpadon épen
oly sikerrel adtak, mint a közelmult években a ravennai viadort;
czíme volt annak «a kisbéri ballet».</p>
<p>Mint a czím gyaníttatja, e szinmű Magyarhonban játszott, a
császárné útját tárgyazva, midőn a háború elől Kis-Bérre vonult;
voltak abban a kor izléséhez képest fényes menetek, csaták
ábrázolatai, némajátékok, dalok és mindenféle tánczok. – Adták ezt
a darabot talán kétszázszor is egymásután.</p>
<p>Egyszer Simonyinak eszébe jutott, hogy mikor ezt a szinmüvet
újra adják, elviszi huszárjait a szinházba.</p>
<p>Hogyan? Az egész ezredet?</p>
<p>Nem egyszerre az egészet, hanem egyszer az egyik felét, másszor
a másikat.</p>
<p>Egy napon jön a parancs a huszároknak: «este hat órára kirukkol
a fél ezred egész parádéban, de ló nélkül – gyalog».</p>
<p>Gyalog! mi lesz ebből!</p>
<p>Simonyi a karantán kapu melletti szinházban a felső karzat
alatti második emeletet e napra egészen kibérlé s azzal
parancsszóra beülteté szépen három sorba a deli huszárságot, mint
mikor hadi rendben ülnek a lóháton.</p>
<p>Napi parancs ez volt:</p>
<p>«Egyenesen ülni; mindent jól megnézni, semmit sem beszélni,
publikum fejére le nem köpni.»</p>
<p>Ott ültek már a huszárok, midőn a többi közönség kezdett a
szinház minden egyéb részeibe gyülekezni.</p>
<p>Szokatlan jelenet volt ez a kedélyes bécsi előtt; egy egész
huszárhadrend a karzaton, nyalkán kipödrött bajuszszal. Mind olyan
csendesen ültek, nem fecsegtek szomszédjaikhoz, nem nézegettek
szemcsövekkel, nem tehénkedtek a padok karjára, mint a többi uri és
közrendű népek.</p>
<p>A szép ballet előtt valami szerény kis bohózatot adtak, egyet
azon hézagtöltő darabocskák közül, a mik a végre <span class=
"pagenum"><a name="Page_373" id="Page_373">-373-</a></span>
születtek, hogy a más egyebet nézni jött közönségnek keservessé
tegyék a várakozást.</p>
<p>A mi huszárjaink sem nem mosolyogtak rajta, sem nem ásítoztak
rajta. Úgy ültek ott, mint megannyi tudós társasági tag, a ki
kritikát jött irni. Meg volt nekik parancsolva, hogy egyformán
viseljék magukat.</p>
<p>A bohóczok végre letüntek a szinpadról, most következett a
ballet.</p>
<p>Mindenféle átlátszó ruhás angyalok libbentek ki a szinpadra,
forogtak, repkedtek, lábaikkal mutogattak erre arra: – még itt csak
a bajuszaikat pödörgették a huszárok; egynémelyik nagyot pirult s
szemérmesen lesütve a szemeit, dörmögte a szomszédjának:</p>
<p>«Az angyalát! Bizony hosszabb kantust is vehetett volna magára a
hugomasszony. Az ember szinte rá sem mer nézni.»</p>
<p>«Bizony szégyen gyalázat az, annyi becsületes ember előtt olyan
reggeli pongyolában ugrálni.»</p>
<p>«Talán nem is tudja, hogy «úgy» van? Rá kellene kiáltani.»</p>
<p>«Ni a szemtelen, hogy fölemelte a lábát.»</p>
<p>Végre egy vén őrmester megnyugtatá őket, mondván: hogy hiszen
ezek nem igazi asszonyok és leányok ám, hanem csak alakok;
szemfényvesztés az egész.</p>
<p>Hanem azután kirukkol egyszerre a szinpadra húsz magyar
parasztlegény tarka zsebkendőkkel gomblyukaikban és húsz magyar
leány, szalagos hajfonatokkal, pillangós ingvállal. Rárántják a
zenekarban a legszebb toborzó nótát s elkezdenek arra azok
délczegen tánczolni.</p>
<p>De már e hangokra, e látványra villogni kezdettek a hadfiak
szemei. A zene oly lelkesítőn hangzott, a tánczoló párok úgy
csattogtatták tenyereiket; a huszárok is szerettek volna
egyet-egyet belekurjantani s tapsolni tenyérrel. Ámde meg volt
parancsolva, hogy szépen viseljék magukat, s az átelleni páholyban
ott ült maga Simonyi és vigyázott rájuk. <span class=
"pagenum"><a name="Page_374" id="Page_374">-374-</a></span></p>
<p>No de azt nem láthatta meg, a mi a pad alatt történik. Egyszer
csak elkezd valami új hang vegyülni a zenébe; a huszárok elébb
halkan, aztán erősebben verték össze sarkantyúikat; az egész fél
regement sarkantyúja olyan szépen kiverte a tactust, mintha a
karmester dirigálta volna.</p>
<p>A közönség ekkor elkezdett a huszároknak tapsolni, a kik
folyvást mozdulatlan arczokkal, szótlanul, komolyan ültek sorban,
mintha nem is ők volnának, a kik azt a nagy sarkantyúzenét
elkövetik; hanem a mint egyszer Simonyi maga is kihajol páholyából,
és elkezd tapsolni és éljent kiáltani (még akkor vivátnak hívták az
éljent), nosza a fél regement huszár is, a ki megszokta volt vezére
példáját követni, elővette tenyereit, beletapsolt a zenébe, s olyan
vivátozást mivelt, a melyet sem az előtt, sem azóta nem hallott a
karantán kapui szinház.</p>
<p>Játék végeztével megdicsérte Simonyi szépen derék vitézeit, hogy
jól viselték magukat s a jövő előadásig volt azoknak mit beszélni
az ezred másik feléhez a látottakról.</p>
<p>A következő előadásba azután Simonyi elvitte a többi hadfiakat
is. A bécsi közönség megtudva, hogy mikor jönnek a huszárok a
szinházba, minden zugába összesereglett annak s az a furcsa eset
támadt, hogy ezt az előadást majd minden ember háttal a szinpadnak
nézte.</p>
<p>Történt azonban egyszer, hogy a bécsi banknál azon időben nagyon
sürgős levén a dolog a pénzbeváltás miatt, a néptolongás ellen
kénytelenek voltak az urak lovas katonákat állítani a kapuk
elé.</p>
<p>A bátor bécsi nép azonban, pénzről levén a szó, nem sokat félt a
kivont szablyátol s egy napon az őrül kirendelt vértes lovag úgy
járt, hogy a tolongó nép lovastól együtt felemelte s bevitte a bank
udvarára.</p>
<p>Másnap huszárt állítottak oda. No nem vitték azt be.</p>
<p>Mikor a vitéz hadfi vette észre, hogy nagyon attakirozzák, neki
parancsa lévén, hogy állomását minden módon megtartsa, elkezdett
jobbra-balra kardlapozni, erre még <span class="pagenum"><a name=
"Page_375" id="Page_375">-375-</a></span> jobban szorították, akkor
azután az élivel vágott közbe. Persze rövid időn tiszta is lett
körüle a tér, hanem két polgártárs halva maradt és tizenkettőt
lepedőben vittek haza.</p>
<p>A fensőbbség elismerte, hogy a huszár jogosan cselekedett, hanem
azért mégis átlátták, hogy biz ott a bécsi nép közé rendet tartani
kissé erős dolog a huszár.</p>
<p>Simonyi is, meg még mások is megegyeztek abban, hogy sokkal jobb
lesz ő nekik hazájukba térni, s az egész ezred úgy jutott
megmaradása helyéül szülötte földére, annak is a kellő közepére, a
szép Nagyváradra.</p>
<h3>XXV. AZ UTOLSÓ LÁNCZSZEM.</h3>
<p>Eddig tartott a napfény, már most következik az éjszaka.</p>
<p>Hajh, drága dolog a jó éles kard a csatában; hajh, mondjátok
akkor, áldja meg az Isten, a ki csapásokat osztogat vele az
ellenségnek. Mikor pedig vége van a harcznak, akkor zugolódtok reá:
– «ne nyulj hozzá gyermek, mert elvágod vele a kezedet».</p>
<p>Mi volt a hős Toldi vége?</p>
<p>Mikor legyőzte az országczímert elrabló viadort, mentéje
ujjával, melyben vala buzogánya, agyonütött valami rossz kölyket, a
ki vele kötekedett a királyi udvarban. Ezért börtönre keresték;
csak a szégyen, a mi megölte, mentheté meg attól.</p>
<p>Mi lett a hős Simonyi vége?</p>
<p>Béke idején is olyan szigorú rendet tartott ezredében, mintha
ellenség előtt állt volna.</p>
<p>Száz adomát tudnak szigorúságáról.</p>
<p>Hogy az volt rendelete: miszerint a riadó trombitaszóra a melyik
katona legelébb jön, jutalmat kap, ki legutóbb, botot. Minthogy
valakinek okvetlen kellett utolsónak lenni a sok közül, a verés
soha el nem maradt.</p>
<p>Hogy egy hadapródot azon szóval bocsáta el szabadságra,
<span class="pagenum"><a name="Page_376" id=
"Page_376">-376-</a></span> hogy ha a határidőre haza nem jön,
becsületszavára fogadja: főbe löveti. Az ifjú a takarodó után jött
meg s Simonyi, hogy becsületszavát meg ne szegje, főbe lövette.</p>
<p>Egy év mulva Arad vára börtönében halt meg.</p>
<p>Az a Simonyi, a ki huszonnégy éven át karddal kezében honának
büszkesége volt, lánczczal kezén végezte életét, szégyen és bú
miatt; megfosztva rendjeleitől, kitörülve a vitézek sorából.</p>
<p>Tehát a ki azt mondta róla pajkos gyermekkorában, hogy vagy nagy
úr lesz, vagy a börtönben hal meg, kétszer is eltalálta sorsát.</p>
<p>Mindenesetre jobb lett volna neki nem tenni zsebébe azt az ív
papirost, a mely Lipcse alatt felfogta a szivének szánt golyót!</p>
<p>Úgy halt meg mint Toldi. Dicsőséges életpálya végén szégyentől,
bánattól letörve.</p>
<p>Mondjon rá szigorú itéletet, mint emberre, a biró itt a földön,
és ott fenn az égben: – a hős dicsősége mindig fényes marad s
együtt él az el nem fogyandó napokkal!</p>
<hr class="chap" />
<p><span class="pagenum"><a name="Page_377" id=
"Page_377">-377-</a></span></p>
<h2>VÉGSZÓ.</h2>
<p>Hősünk életrajza nem költemény.</p>
<p>A miket elmondánk róla, azok a történetirás sajátjaivá
váltak.</p>
<p>Még most is élnek (1860) azon korból való emberek, a kik e
tényekre visszaemlékeznek s bizonyítják azoknak valóságát s még
sokkal többet tudnak felőle mondani; a miket mind följegyezni nem
volna hely e kis könyvecske lapjain.</p>
<p>Kutfőink voltak az «Oesterreichischer Beobachter» egykorú lapjai
és tudós hazánkfia, Nagy Pálnak 1819-ben kelt életirása; a további
eseményeket élők szavai után egészítettük ki. Minden tény hiteles
okiratokkal van megállapítva, a mik kétségtelenné teszik, hogy
Simonyi József volt a magyar történet leghirhedettebb hőse.</p>
<p>Nagyobb jelenet, mint maga Toldi és méltó, hogy egykor hasonló
költőjére találjon.</p>
<p>Majd hogyha egykor ő is a regekör személyei közé emelkedik, mint
lovagkorunk hősei.</p>
<p>Addig is ne hagyjuk eltörlődni emlékét, míg az utókor költői
keze elmossa emberi hibáit s felmagasztalja hősi erényeit.</p>
<p>Honának büszkesége, lelkesedése volt ő; a nagy Széchényi
Istvánnak ifjú korában óhajtott mintaképe.</p>
<p>Ámde e dicső hazafinak más utat jelölt a sors a honboldogítás
halhatatlan hiréig. Ketté törte a kardot, s a szellem harczaihoz
utasítá őt. Simonyit letörte, a kardok bajnokát s támasztá
Széchenyit, az eszmék vezérét. – Vajjon mit kezd velünk, hogy ezt
is összetörte?</p>
<hr class="chap" />
<p><span class="pagenum"><a name="Page_378" id=
"Page_378">-378-</a></span></p>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Kútfőim a napra
nézve igen eltérnek; két egykorú krónika közül egyik: «Der
siegreich geendigte etc. XV-jährige Türkenkrieg», – kelt 1699-ben,
junius 13-ra teszi az ostrom kezdetét; egy másik: «Johann Christoph
Wagner’s Christlich und Türkischer Staat- und Geschichtsspiegel»,
mely az ostrom utáni évben adatott ki: junius 19-ét említi. Azontúl
is minden egyes fegyvertényt, nevezetes férfiak elestét stb. hat
nappal későbbre teszi, mint az elébbi. Hammer-Purgstall junius
28-ról kezdeti az ostromot. (Geschichte des osmanischen Reiches.)
Palugyai szerint pedig junius 18-án érkeztek meg az összes seregek
Buda alá. Így ez legjobban megegyez a második könyvben idézett
adattal.</p>
<p class="right">J. M.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Szalay László V. k.
329. Rödernél Vecchi levele.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Lásd Csereynél és
Hammernál.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Lásd: Der siegreich
geendigte Türkenkrieg, 93. lap.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Lásd Ujabb nemzeti
könyvtár: Cserey Mihály Históriája 166. l.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Lásd: Kurze
Beschreibung des ungar. Türkenkrieges. An. 1687.</p>
</div>
</div>
<hr class="chap" />
<p><span class="pagenum"><a name="Page_379" id=
"Page_379">-379-</a></span></p>
<h2>TARTALOM.</h2>
<ul class="TOC">
<li>Carinus <span class="ralign"><a href=
"#Page_1">1</a></span></li>
<li>Fekete világ <span class="ralign"><a href=
"#Page_71">71</a></span></li>
<li>Kurbán bég <span class="ralign"><a href=
"#Page_92">92</a></span></li>
<li>A drága kövek <span class="ralign"><a href=
"#Page_111">111</a></span></li>
<li>Az utolsó budai basa <span class="ralign"><a href=
"#Page_137">137</a></span></li>
<li>Egy ember, a ki mindent tud <span class="ralign"><a href=
"#Page_211">211</a></span></li>
<li>A legvitézebb huszár <span class="ralign"><a href=
"#Page_310">310</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_28">28</a></td>
<td>Ordögök urai</td>
<td>Ördögök urai</td>
</tr>
<tr>
<td class="tdr"><a href="#Page_63">63</a></td>
<td>IX.</td>
<td>XI.</td>
</tr>
<tr>
<td class="tdr"><a href="#Page_82">82</a></td>
<td>niám-níám nép</td>
<td>niám-niám nép</td>
</tr>
<tr>
<td class="tdr"><a href="#Page_88">88</a></td>
<td>mint a mennyível</td>
<td>mint a mennyivel</td>
</tr>
<tr>
<td class="tdr"><a href="#Page_88">88</a></td>
<td>megnyugodní abban</td>
<td>megnyugodni abban</td>
</tr>
<tr>
<td class="tdr"><a href="#Page_93">93</a></td>
<td>sövénynyel bekerí ve</td>
<td>sövénynyel bekerítve</td>
</tr>
<tr>
<td class="tdr"><a href="#Page_101">101</a></td>
<td>ki lehetet forgatni</td>
<td>ki lehetett forgatni</td>
</tr>
<tr>
<td class="tdr"><a href="#Page_119">119</a></td>
<td>En láttam</td>
<td>Én láttam</td>
</tr>
<tr>
<td class="tdr"><a href="#Page_130">130</a></td>
<td>elkezde énekelní</td>
<td>elkezde énekelni</td>
</tr>
<tr>
<td class="tdr"><a href="#Page_145">145</a></td>
<td>nappal ís ott</td>
<td>nappal is ott</td>
</tr>
<tr>
<td class="tdr"><a href="#Page_155">155</a></td>
<td>ott várakozík</td>
<td>ott várakozik</td>
</tr>
<tr>
<td class="tdr"><a href="#Page_158">158</a></td>
<td>«ítt maradok»</td>
<td>«itt maradok»</td>
</tr>
<tr>
<td class="tdr"><a href="#Page_159">159</a></td>
<td>hosszú hítformátok</td>
<td>hosszú hitformátok</td>
</tr>
<tr>
<td class="tdr"><a href="#Page_169">169</a></td>
<td>kétszer ís</td>
<td>kétszer is</td>
</tr>
<tr>
<td class="tdr"><a href="#Page_169">169</a></td>
<td>tndod már</td>
<td>tudod már</td>
</tr>
<tr>
<td class="tdr"><a href="#Page_181">181</a></td>
<td>Petnetneházyt a magyar</td>
<td>Petneházyt a magyar</td>
</tr>
<tr>
<td class="tdr"><a href="#Page_182">182</a></td>
<td>egy óra alalt</td>
<td>egy óra alatt</td>
</tr>
<tr>
<td class="tdr"><a href="#Page_223">223</a></td>
<td>redesen vesztett</td>
<td>rendesen vesztett</td>
</tr>
<tr>
<td class="tdr"><a href="#Page_238">238</a></td>
<td>«Pall Mall Gazette-t</td>
<td>«Pall Mall Gazette»-t</td>
</tr>
<tr>
<td class="tdr"><a href="#Page_239">239</a></td>
<td>a Kladderadatschot»</td>
<td>a «Kladderadatschot»</td>
</tr>
<tr>
<td class="tdr"><a href="#Page_248">248</a></td>
<td>gróf Savanyinszky Afanazia!»</td>
<td>«gróf Savanyinszky Afanazia!»</td>
</tr>
<tr>
<td class="tdr"><a href="#Page_248">248</a></td>
<td>Alibeh el Nazreddin Sultania!»</td>
<td>«Alibeh el Nazreddin Sultania!»</td>
</tr>
<tr>
<td class="tdr"><a href="#Page_269">269</a></td>
<td>lábára santított</td>
<td>lábára sántított</td>
</tr>
<tr>
<td class="tdr"><a href="#Page_293">293</a></td>
<td>Mennykő gyerek»</td>
<td>«Mennykő gyerek»</td>
</tr>
<tr>
<td class="tdr"><a href="#Page_369">369</a></td>
<td>volt mindíg</td>
<td>volt mindig</td>
</tr>
<tr>
<td class="tdr"><a href="#Page_371">371</a></td>
<td>katonák ís</td>
<td>katonák is</td>
</tr>
</table>
</div>







<pre>





End of the Project Gutenberg EBook of Novellák, by Mór Jókai

*** END OF THIS PROJECT GUTENBERG EBOOK NOVELLÁK ***

***** This file should be named 56912-h.htm or 56912-h.zip *****
This and all associated files of various formats will be found in:
        http://www.gutenberg.org/5/6/9/1/56912/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
